<!DOCTYPE html>
<html lang="fr">

<head>
    <meta charset="UTF-8">
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <link rel="icon" id="favicon" type="image/png" href="img/CdeM_enfants.jpg">
    <link rel="stylesheet" type="text/css" href="style.css">
    <title>Lettres de Catherine de Médicis</title>
    <script src="https://cdnjs.cloudflare.com/ajax/libs/PapaParse/5.4.1/papaparse.min.js"
        integrity="sha512-dfX5uYVXzyU8+KHqj8bjo7UkOdg18PaOtpa48djpNbZHwExddghZ+ZmzWT06R5v6NSk3ZUfsH6FNEDepLx9hPQ=="
        crossorigin="anonymous" referrerpolicy="no-referrer"></script>
</head>
<style>

</style>

<body>
  <header>
  <img src="img/CdeM_enfants.jpg" title="Atelier de François Clouet, Portrait of Catherine de Medici and her Children, Strawberry Hill Collection, Yale University" id="image" style="float:left;width:130px">
    <h1 id="title">Lettres de Catherine de Médicis (1564-1566)</h1>
    <p id="credits">Le texte des lettres a été obtenu par OCR (Reconnaissance Optique de Caractères) depuis les tomes <a href="https://gallica.bnf.fr/ark:/12148/bpt6k6228061d">2</a> et <a href="https://gallica.bnf.fr/ark:/12148/bpt6k6228018d">10</a> des Lettres de Catherine de Médicis disponibles sur Gallica.
      <br> Il a été travaillé par Beatrice Mundo. Une contribution supplémentaire a été apportée par Gabriel Schneider.
    </p>
  </header>
    <section id="lettres">


<article><h2 id='630908.LCM02.SL'>Lettre n° 630908.LCM02.SL<a href="https://beatricemundo.github.io/lettresmedicis6466/#630908.LCM02.SL">↑</a></h2><strong> AU ROY MONSIEUR MON FILS.</strong><discours loc="CathMed" id="630908.LCM02.SL" date="(1563—8septembre)">
  <p hand="Montagne"> Monsieur mon fils, vous ayant déjà envoyé ce que j'ai pensé vous satisfaire, avant que d'aller à Gaillon, il m'a semblé qu'il restoit encores ce que j'estime aussi nécessaire pour vous faire obéir à tout vostre royaunme, et congnoistre combien désirez le revoir en l'estat auquel il a esté par le passé, durant les règnes des Rois Messeigneurs vos père et grand-père; et pour y parvenir, je pense qu'il n'y a rien qui vous y serve tant, que de veoir que aimez les choses réglées et ordonnées, et tellement pollicées, que l'on congnoisse les désordres qui ont été jusques ici par la minorité du Roy vostre frère, qui empeschoit que l'on ne pouvoit ce que l'on désiroit; que cela vous a tant desplu, que incontinent qu'avez eu le moyen d'y remédier, et de tout régler par la paix que Dieu vous a donnée, que n'avez perdu une seulle heure de temps à restablir toutes choses selon leur ordre et la raison, tant aux choses de l'Église et qui concernent nostre religion, laquelle pour conserver, et par bonne vie et exemple tascher de remettre tout à icelle, comme par la justice conserver les bons et nettoier le royaume des mauvais, et recouvrer par là vostre auctorité et obéissance entière, encore que tout cela serve, et soit le principal pillier et fondement de toutes choses, si est-ce que je cuide que vous voyant réglé en vostre personnel façons de vivre, et vostre court remise avec l'honneur et police que j'y ay veue autrefois, que cela fera ung exemple pour tout vostre royaume, et une recongnoissance à ung chacun du désir et volonté qu'avez de remettre toutes choses selon Dieu et la raison; et afin que en effet cela soit congneu d'ung chacun, je désirerois que prinssiez une heure certaine de vous lever, et pour contenter vostre noblesse, faire comme faisoit le feu Roy vostre père; car quand il prenoit sa chemise, et que les habillements entroient, tous les princes, seigneurs, cappitaines, chevalliers de l'ordre, gentilzhommes de la chambre, maistres d'Hostel, gentilzhommes servans entroient lors, et il parloit à eux, et le voioient, ce qui les contentoit beaucoup.</p>
  <p hand="Montagne"> Cela fait, s'en alloit à ses affaires, et tous sortoient, hormis ceulx qui en estoient et les quatre secrétaires. Si faisiez de mesme, cela les contenteroit fort, pour estre chose accoustumée de tous temps aux Rois voz père et grand-père; et, après cela, que donnassiez une heure ou deux à ouïr les dépesches et affaires qui sans vostre présence ne se peuvent dépescher, et ne passer les dix heures pour aller à la messe, que comme on avoit accoustumé au Roys vos père et grand-père, que tous les princes et seigneurs vous accompagnassent, et non comme je vous voys aller, que n'avez que voz archers; et au sortir de la messe, disnez, s'il est tard, ou sinon vous promenez pour votre santé, et ne passez unze heure que ne disniez; et après disner, pour le moings deux fois la sepmaine, donnez audience, qui est une chose qui contente infiniment voz subjetz; et après vous retirer et venir chez moy ou chez la Royne affin que l'on congnoisse une façon de court, qui est chose qui plaist infiniment aux François, pour l’avoir accoustumé; et ayant demeuré demie heure ou une heure en public, vous retirer ou à vostre estude, ou en privé, où bon vous semblera; et sur les trois heures après midy, vous alliez vous promener à pied ou à cheval, affin de vous monstrer et contenter la noblesse, et passer vostre temps avec ceste dernière à quelque exercice honneste, sinon tous les jours, au moins deux ou trois fois la sepmaine; cela les contentera tous beaucoup, l'ayant ainsi accoustumé du temps du Roy vostre père, qu'ilz aimoient infiniment; et après cela soupper avec vostre famille; et l'après soupper, deux fois la sepmaine, tenir la salle du bal, car j'ay ouy dire au Roy vostre grand-père qu'il falloit deux choses pour vivre en repos avec les François et qu'ils aimassent leur Roy : les tenir joyeux, et occuper à quelque exercice; pour cest effet, souvent il falloit combattre à cheval et à pied, courre la lance; et le Roy vostre père aussi, avec des autres exercices honnestes èsquels il s'employoit et les faisoit employer; car les François ont tant accoustumé, s'il n'est guerre, de s'exercer, que qui ne leur fait faire, ils s'emploient à autres choses plus dangereuses. Et pour cest effet, au temps passé, les garnisons de gens d'armes étoient par les provinces, où toute la noblesse d'allentour s'exerçoit à courre la bague, ou tout autre exercice honneste; et outre que ils servoient pour la seureté du pays, ils contenoient leurs esprits de pis faire.</p>
  <p hand="Montagne"> Or, pour retourner à la police de la court, du temps du Roy vostre grand-père, il n'y eust eu homme si hardy, d'oser dire dans sa court injure à ung autre, car s'il eut esté ouy, il eut été mené au prévost de l'Hostel. Les cappitaines des gardes se promenoient ordinairement par les salles et dans la court; quand l'après-disné le Roy estoit retiré en sa chambre, chez la Reyne, ou chez les dames, les archers se tenoient ordinairement aux salles parmy les degrez, et dans la court, pour empescher que les pages et lacquais ne jouassent et tinssent les brelans qu'ils tiennent ordinairement dans le chasteau où vous estes logé, avec blasfèmes et jurements, chose exécrable; et devez renouveller les anciennes ordonnances, et les vostres mesmes, en faisant faire punition bien exemplaire, affin que chacun s'en abstienne. Aussi les Suisses se promenoient ordinairement à la court et le prévost de l'Hostel, avec ses archiers, dans la basse-court, et parmy les cabaretz et lieux publicqs pour veoir ce que il se fait et empescher les choses mauvaises, et pour punir ceulx qui avoient délinqué; et sa personne et ses archiers, sans hallebarde, entroient dans la court du chasteau, pour veoir s'il y avoit rien à faire, et lui montoit en hault pour se monstrer au Roy, et sçavoir s'il lui veult rien commander : aussi les portiers ne laissoient entrer personne dans la court du chasteau, si ce n'estoient les enfans du Roy, et les frères et sœurs, en coche, à cheval et littière; les princes et princesses descendoient dessoubz la porte; les autres, hors la porte. Tous les soirs, depuis que la nuit venoit, le Grand Maître avoit commandé au maistre d'Hostel de faire allumer des flambeaux par toutes les salles et passages, et aux quatre coins de la court et degrez, des fallotz; et jamais la porte du chasteau n'estoit ouverte que le Roy ne fust éveillé, et n'y entroit ny sortoit personne, quel qu'il fust; comme aussi, au soir, dès que le Roy estoit couehé, on fermoit les portes, et mettoit-on les clefz soubz le chevet de son lit; et au matin, quand on alloit couvrir pour son disner et soupper, le gentilhomme qui tranchoit devant lui alloit quérir le couvert, et portoit en sa main la nef et les cousteaux desquelz il devoit trancher : devant luy, l'huissier de salle, et après, les officiers pour couvrir; comme aussi, quand l'on alloit à la viande, le maistre d'Hostel y alloit en personne et le panetier, et après eulx, c'estoient enfans d'honneur et pages, sans valletailles, ny autres que l'escuyer de cuisine; et cela estoit plus seur et plus honorable. Aussi l'après-disner et l'après-soupper, quand le Roy demandoit sa collation, ung gentilhomme servant qui portoit en la main la couppe, et après lui venoient les officiers de la panneterie et eschansonnerie. Aussi en la chambre n'entroit jamais personne quand on faisoit son lict; et si le grand chambellan ou premier gentilhomme de la chambre n'estoient à le veoir faire, y assistoit ung des principaux gentilhommes de ladicte chambre; et au soir, le Roy se désabilloit en la présence de ceulx qui, au matin, entroient, qu'on portoit les habillemens.</p>
  <p hand="Montagne"> Je vous ay bien voulu mectre tout cecy de la façon que je l'ay vu tenir aux Roys vostre père et grand-père, pour les avoir veus tans aimez et honorez de leurs subjectz, et en estoient si contens, que pour le désir que j'ai de vous veoir de mesmes, j'ay pensé que je ne pouvois donner meileur conseil que de vous régler comme eulx.</p>
  <p hand="Montagne"> Monsieur mon fils, après vous avoir parlé de la police de la court, et de ce qu'il fault faire pour rétablir tous ordres en vostre royaume, il me semble qu'une des choses la plus nécessaire pour vous faire aimer de vos subjectz, c'est qu'ils congnoissent qu'en toutes choses avez soin d'eulx, aultant de ceulx qui sont près de vostre personne que de ceulx qui en sont loing. Je dis cecy, parce que vous avez veu comme les malins avec leurs meschancetez ont faict entendre partout que ne vous soucyez de leur conservation, aussi que n'aviez agréable de les veoir; et cela est proceddé des mauvais offices et menteries dont ce sont aidez ceulx qui, pour vous faire haïr, ont pensé s'establir et s'accroistre; et que pour la multitude des affaires, et négligence de ceulx à qui faisiez les commandemens, bien souvent les dépesches nécessaires, au lieu d'être bientost et diligemment respondues, ne l'ont pas esté, mais au contraire ont demouré quelqueffois ung mois ou six sepmaines, tant que ceulx qui estoient envoiez de ceulx qui estoient enchargez des provinces par vous, ne pouvant obtenir response aucune, s'en sont sans icelles retournez; qui estoit cause que voiant telle négligence, ils pensoient estre vrai ce que ces malins disoient; qui me fait vous supplier que doresnavant vous n'obmettiez ung seul jour, prenant l'heure à vostre commodité, que ne voiez toutes les dépesches de quelque part qu'elles viennent, et que preniez la peine d'ouïr ceulx qui vous sont envoyez; et si ce sont choses de quoy le Conseil vous puisse soulager, les y envoier, et faire ung commandement au chancelier pour jamais que toutes les choses qui concernent les affaires de vostre Estat, qu'avant que les maistres des requestes entrent au Conseil, qu'il aie à donner une heure pour les dépescher, et après faire entrer les maistres des requêtes, et suivre le Conseil pour les parties. C'est la forme que durant les règnes des Roys Messeigneurs vostre père et grand-père tenoit monsieur le connestable, et ceulx qui assistoient audict Conseil; et les autrès choses qui ne deppendent que de vostre volonté, après, comme dessus est dict, les avoir bien entendues, commander les dépesches et responces, selon vostre volonté, aux secrétaires; et le lendemain, avant que rien veoir de nouveau, vous les faire lire, et commander qu'ilz soient envoiés sans délay; et en ce faisant, n'en viendra point d'inconvénient à voz affaires, et voz subjectz congnoistront le soing que avez d'eulx, et que vous voulez estre bien et promptement servy; cela les fera plus dilligens et soigneux, et congnoistront davantage combien voulez conserver vostre Estat, et le soing que prenez de voz affaires; et quand il viendra, soit de ceulx qui ont charge de vous ou d'autres, des provinces pour vous veoir, prendre la peine de parler à eulx, leur demander de leurs charges et, s'ilz n'en ont point, du lieu d'où ils viennent; qu'ils congnoissent que voulez sçavoir ce qui se faict parmy vostre royaume et leur faire bonne chère, et non pas parler une fois à eulx, mais quand les trouverez en vostre chambre ou aillieurs, leur dire toujours quelque mot.</p>
  <p hand="Montagne"> C'est comme j'ai veu faire aux Roys vostre père et grand-père, jusques à leur demander, quand ilz ne savoient de quoy les entretenir, de leur mesnage, affin de parler à eulx, et leur faire congnoistre qu'il avoit bien agréable de les veoir; et en ce faisant, les menteuses inventions qu'on a trouvées pour vous desguiser à voz subjectz seront congneues de tous et en serez d'eulx aimé et honoré, car retournans à leur pays, feront entendre la vérité, si bien que ceulx-qui vous ont cuidé nuire seront congneus pour meschans, comme ils sont. Aussi je vous diray que du temps du Roy Louy douziesme vostre aieul, qu'il avoit une façon que je désirerois infiniement que vous voulussiez prendre, pour vous oster toutes importunitez et presses de la court, et pour faire congnoistre à tous qu'il n'y a que vous qui donne les biens et honneurs, vous en serez mieux servy avec plus de fidellité : c'est qu'il avoit ordinairement en la poche le nom de tous ceulx qui avoient charge de luy, fusse près ou loing, grands ou petitz, comme de toutes qualitez, comme aussi il avoit ung autre roolle, où étoient escris tous les offices et bénéfices et autres choses qu'il pouvoit donner, et avoit fait commandement à ung ou deux des principaux officiers en chaque province, que quelque chose qui vaccast ou advint de confiscations, aubènes, amendes et choses pareilles, que nul ne fust adverty, que premierement ceulx à qui il en avoit donné la chargene l'en advertissent par lettre expresse, qui ne tombasse ès mains des secrétaires, ny autres que de luy-mesme; et lors il prenoit son roolle, et regardoit selon la valleur qu'il voioit par iceluy ou qu'on luy mandoit, et, selon le roolle de ceulx qu'il avoit dans sa poche, il donnoit à celuy qui bon lui sembloit, et luy en faisoit faire la dépesche luy-mesme, et sans qu'il en sceust rien il renvoioit à celuy à qui il le donnoit; et si, de fortune, quelqu'un, en estant adverty après, le luy venoit demander, il le refusoit; car jamais à ceulx qui demandoient il ne donnoit, affin de leur oster la façon de l'importuner; et ceulx qui le servoient sans laisser leurs charges, sans le venir presser à la court, et despendre plus que ne vault le don bien souvent, il les récompensoit des services qu'ilz lui faisoient.</p>
  <p hand="Montagne"> Aussi étoit-il le Roy le mieux servy, à ce que j'ay oui dire, qu'il fut jamais, car ils ne recongnoisoient rien que luy, et ne faisoit-on la court à personne, estant le plus aimé qui fut jamais, et prie à Dieu qu'en faciez de mesme; car tant qu'en ferez autrement aux placets ou autres inventions, croiez que l'on ne tiendra pas le don de vous seul, car j'en oy parler où je suis. Je ne veux pas oublier à vous dire une chose que faisoit le Roy vostre grand-père, qui lui conservoit toutes ses provinces à sa dévotion, c'estoit qu'il avoit le nom de tous ceulx qui estoient de maison dans les provinces, et autres qui avoient autorité parmy les nobles, et du clergé, des villes et du peuple; et, pour les contenter et qu'ils tinsent la main à ce que tout fust à sa dévotion, et pour estre adverty de tout ce qui se remuoit dedans lesdictes provinces, soit en général ou en particulier, parmy les maisons privées ou villes, ou parmy le clergé, il mectoit peine d'en contenter parmy toutes les provinces une douzaine, ou plus ou moings, de ceulx qui ont plus de moien dans le pays, ainsi que j'ai dict cy-dessus : aulx ungs, il donnoit des compagnies de gens d'armes; aux autres, quand il vacquoit quelque bénéfice dans le mesme pays, il leur en donnoit, comme aussi des cappitaineries des places de la province, et des offices de judicature, à chacun selon sa qualité; car il en vouloit de chaque sorte qui lui fussent obligez pour sçavoir comme toutes choses y passoient. Cela les contentoit de telle façonqu'il ne s'y remuoit rien, fust au clergé ou au reste de la province, tant de la noblesse que des villes et du peuple, qu'il ne le sceust; et, en estant adverty, il y remédioit, selon que son service le portoit, et de si bonne heure qu'il empeschoit qu'il n'advint jamais rien contre son autorité ny obéissance qu'on lui debvoit porter; et pense que c'est le meilleur remède dont vous pourrez user pour vous faire aisément et promptement bien obéir, et oster et rompre toutes autres lignes, accoinctances et menées, et remectre toutes choses soubz votre seule puissance. J'ay oublié ung autre, poinct, qui est bien nécessaire que mectiez peine, et cela se fera aisément, si le trouvez bon, c'est qu'en toutes les principalles villes de vostre royaume vous y gagniez trois ou quatre des principaulx bourgeois, et qui ont le plus de pouvoir en la ville, et autant des principaulx marchans qui aient bon crédit parmy leurs concitoiens, et que, soubz main, sans que le reste s'en aperçoive ny puisse dire que vous rompiez leurs privillèges, les favorisant tellement par bienfaits ou autres moiens, que les aiez si bien gaignez qu'il ne se fasse ni die rien au corps de ville, ny par les maisons particulières que n'en soiez adverty; et que, quand ilz viendront à faire leurs eslections pour leurs magistratz particuliers selon leurs privillèges, que ceulx-ci, par leurs amis et praticques, facent tousjours faire ceulx qui seront à vous du tout; qui sera cause que jamais ville n'aura autre volonté que la vostre et n'aurez poinct de peine à vous y faire obéir; car, en ung mot, vous le serez toujours en ce faisant.</p>
  <p hand="Cath"> Monsieur mon filz, vous en prendrez la francise, de quoy je le vous envoye, et le bon chemin, et ne trouverez mauvais que l'aye faict escrire à Montagne; car c'est afin que le puissiez mieulx lire; c'est comment voz prédécesseurs faisoient.</p>
</discours>


</article><article><h2 id='640128.LCM10.STMA'>Lettre n° 640128.LCM10.STMA<a href="https://beatricemundo.github.io/lettresmedicis6466/#640128.LCM10.STMA">↑</a></h2><strong> À MON COUSIN MONSIEUR DE DAMPVILLE, GOUVERNEUR ET LIEUTENANT GÉNÉRAL PAR LE ROY MONSIEUR MON FILZ EN LANGUEDOC.</strong><discours loc="CathMed" id="640128.LCM10.STMA" date="1564—28janvier">
  <p> <rs type="personne-famillepouvoir">Mon cousin</rs>, s'en retournant M<sup><small>e</small></sup> Michel de Cabrayroles, juge de Beziers, conseiller et maistre des requestes ordinaire de mon hostel, par de là,<rs type="passage-famillepouvoir"> je l'ay bien voullu accompaigner de la presente pour vous prier, d'autant qu'il est de mes officiers et m'a esté recommandé par <rs type="personne-famillepouvoir">mon cousin le cardinal Strozzi</rs>, l'avoir pour l'amour de moy pour recommandé en ce dont il aura besoing de vostre aide et faveur; et ce faisant vous me ferez plaisir très agreable</rs>, priant le Createur, <rs type="personne-famillepouvoir">mon cousin</rs>, qu'il vous ait en sa saincte et digne garde.</p>
  <p> Escript à S<sup><small>t</small></sup>-Maur-des-Fossés, du <hi style="font-variant: small-caps">xxviii</hi><sup><small>me</small></sup> jour de janvier.</p>
  <p> <rs type="personne-famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640128.LCM02.STMA.a'>Lettre n° 640128.LCM02.STMA.a<a href="https://beatricemundo.github.io/lettresmedicis6466/#640128.LCM02.STMA.a">↑</a></h2><strong> À MONSIEUR DU FERRIER</strong><discours loc="CathMed" id="640128.LCM02.STMA.a" date="1564—28janvier">
  <p> <rs type="personne-pouvoir">Monsieur du Ferrier</rs>, vous verrez par la lettre que <rs type="personne-famillepouvoir">le Roy monsieur mon filz</rs> vous escript présentement ce qui <rs type="passage-pouvoir">l'a meu de faire changer la dépesche que par cy-devant je vous avois envoyée par l'homme <rs type="personne-pouvoir">du s<sup><small>r</small></sup> de Boistaillé</rs></rs> et comme sur les advertissemens qu'il a eus que <rs type="personne-famillepouvoir">le Roy catholicque mon bon filz</rs> voulloit dépescher devers ces seigneurs le sieur Don Garcias de Aro pour demeurer son ambassadeur devers eulx, craignant que cela soit pour renouveller le différent de la précédence, où,<rs type="passage-pouvoir"> s'il est possible, nous ne voulons plus rentrer, il s'est advisé de faire entendre à ces Seigneurs que vous ne demourez <rs type="personne-pouvoir">ambassadeur</rs> auprez d'eulx que pour certain temps</rs>, qui n'est seullement que pour descouvrir cependant l'occasion du voyaige dudict sieur Don Garcias et <rs type="passage-pouvoir">m'asseure que, estant si saige et advisé que vous estes, et tant affectionné serviteur dudict <rs type="personne-famillepouvoir">sieur Roy mon filz</rs>, que cognoissant, comme il est véritable, cecy n'estre faict à autre intention et pour le seul respect de son service, vous ne le prendrez en mauvaise part et ne lairrez d'aussi bien vous acquicter de ladicte charge que auparavant et avec pareille volonté et affection que si les choses n'eussent poinct changées, et me remectant du surplus sur ce que ledict <rs type="personne-famillepouvoir">sieur Roy mon filz</rs> vous en escript</rs>, je prieray Dieu, <rs type="personne-pouvoir">Monsieur du Ferrier</rs>, qu'il vous ait en sa saincte et digne garde.</p>
  <p> Escript à S<sup><small>t</small></sup>-Maur-des-Fossez, ce <hi style="font-variant: small-caps">xxviii</hi><sup><small>e</small></sup> jour de janvier 1563 [1564].</p>
  <p> <hi style="font-variant: small-caps">Robertet</hi>.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640128.LCM02.STMA.b'>Lettre n° 640128.LCM02.STMA.b<a href="https://beatricemundo.github.io/lettresmedicis6466/#640128.LCM02.STMA.b">↑</a></h2><strong> À MONSIEUR L'ÉVESQUE DE RENNES.</strong><discours loc="CathMed" id="640128.LCM02.STMA.b" date="1564—28janvier">
  <p> <rs type="personne-pouvoir">Monsieur de Rennes</rs>, j'ay receu voz deux dernières dépesches, par lesquelles j'ay esté bien ayse d'entendre les parlicularitez des choses qui s'offrent et occurrent au lieu où vous estes, et que ce soyt au plus près du désir et contentement de<rs type="famillepouvoir">l'Empereur et du roy des Romains mes bons frères</rs>, ausquelz je souhaite la mesme prospérité en leurs affaires que je sçauroys faire aux nostres mesmes, tant je leur porte de sincère amityé, et faictz d'estat et d'estime de leur vertu. Vous me ferez plaisir, si tost que <rs type="famillepouvoir">les deux mariaiges de Florence et de Ferrare</rs> seront accordez, de m'en advertir, encores que je tienne desjà la chose comme résolue, ayant veu ce que m'en mandez par la dernière de voz lettres, qui est du premier de ce moys. Si par mesme moyen vous pouvez encores descouvrir quelque chose d'advantaige et de plus particulier de l'intention de <rs type="famillepouvoir">mon bon frère l'Empereur</rs> sur le faict de ceste entreveue des <rs type="personne-pouvoir">Princes</rs> que vous n'avez peu faire jusques icy, je m'asseure que vous n'oublierez pas à m'en donner advis continuellement. Je suis en quelque espérance que <rs type="famillepouvoir">le roy des Espaignes, mon bon filz</rs>, ne s'y rendra pas trop difficile; touteffoys je ne m'en veulx riens promettre avant le temps, et que bien à poinct, et ne fauldray, si je y voy quelque seureté, de le vous escrire incontinent.</p>
  <p> Je vous ai mandé, par mes lectres des <hi style="font-variant: small-caps">xii</hi> et <hi style="font-variant: small-caps">xiiii</hi><sup><small>e</small></sup> du passé, que j'eusse bien désiré que vous eussiez trouvé une honneste occasion d'aller faire ung voyage vers le <rs type="famillepouvoir">roy des Romains mon frère</rs>, pour lui faire l’ouverture des propoz contenuz en la dépesche que vous a portée La Saussaye, et moyenner en tout ce qui vous seroyt possible l'entreveue de luy et de nous, si la généralle ne s'accorde, comme il y pourra avoir de la difficulté; et que pour lui donner moyen de se servir de la commodité de nostredict voyage de Lorraine, je remectroys et différeroys nostredict voyage jusques à ce que j'eusse eu response de vous. Et pour ce que j'ai veu, par la dernière de vozdictes lettres, que <rs type="personne-pouvoir">le roy des Romains</rs> ne s'actend à Vienne que pour la fin du moys de février prochain et que je ne sçay si vous aurez peu, avec le gré de <rs type="famillepouvoir">l'Empereur mon bon frère</rs>, entreprendre de l'aller trouver, je faictz grand doubte que je ne pourray pas avoir response de vous sitost que je le désire; et de différer nostre partement pour ledict voyage de Lorraine plus avant que le quinze dudict mois de février, il ne se peult faire, pour la nécessité que a <rs type="famillepouvoir">le Roy monsieur mon filz</rs> d'aller visiter Lyon et la Provence, qui requièrent grandement sa présence, pour confirmer ce qui y a esté establi de repoz et paciffication.</p>
  <p> Il est vrai que je pourray bien faire durer nostredict voyage de Lorraine, s'il en est besoing, d'ung, cinq ou six sepmaines, et par ainsy, ne l'entreprenant que le <hi style="font-variant: small-caps">xv</hi><sup><small>e</small></sup> du moys prochain, et le faisant trainer ledict temps de cinq ou six sepmaines, vous aurez prou de loysir de négotier ladicte entreveue et de m'en mander des nouvelles avant que nous soyons là, encores que vous veussiez ledict <rs type="personne-pouvoir">roy des Romains</rs> que à son arrivée audict Vienne, laquelle je pense bien qu'il pourra haster, puisque l'<rs type="personne-pouvoir">Empereur</rs> luy renvoye toutes choses, et qu'il ne veult plus rien dépescher sans luy, en quelque sorte que ce soye. Je vous prie mectre peine de m'esclaircir de son intention le plus tost qu'il vous sera possible; car, si je ne doy rien espérer de nostre entreveue particulière, j'advanceray noz voyages qui nous importent grandement. Nous sommes encores pour le faict de la paix d'entre nous et <rs type="personne-pouvoir">la royne d'Angleterre</rs>, aux mesmes termes et difficultés pour la restitution des gentilshommes françoys qui leur avoient esté baillez pour ostaiges que je vous ay escript par cy-devant, n'y ayant esté riens advancé depuis, et n'estant aussi survenu d'ailleurs chose d'importance ès affaires du <rs type="famillepouvoir">Roy mondict sieur et filz</rs>, dont je ne vous aye donné bien ample advis par ma dépesche du <hi style="font-variant: small-caps">xii</hi><sup><small>e</small></sup> de ce mois. Priant Dieu, <rs type="personne-pouvoir">Monsieur de Rennes</rs>, qu'il vous ayt en sa saincte garde.</p>
  <p> Escript à S<sup><small>t</small></sup>-Maur-des-Fossez, le <hi style="font-variant: small-caps">xxviii</hi><sup><small>e</small></sup> jour de janvier 1563 [1564].</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640128.LCM02.STMA.c'>Lettre n° 640128.LCM02.STMA.c<a href="https://beatricemundo.github.io/lettresmedicis6466/#640128.LCM02.STMA.c">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640128.LCM02.STMA.c" date="1564—28janvier">
  <p> <rs type="famillepouvoir">Mon cousin</rs>, <rs type="personne-pouvoir">le sieur de Bateresse</rs> m'a rendu si bon compte de son voyaige d'Espaigne que ce m'a esté beaucoup de plaisir de l'avoir entendu. J'ai aussy bien particulièrement sceu de luy l'estat en quoy il vous a laissé et la bonne volonté que vous avez de maintenir le pays de Languedoc en paix et tranquillité, et en chasser toute dissention et partialité qui y a esté jusques icy; qui sera le plus grand service que sçauriez faire <rs type="famillepouvoir">au Roy monsieur mon filz</rs>, car, Dieu mercy, toutes choses commencent à s'accommoder, et ne fault plus travailler à aultre chose qu'à entretenir ce qui a esté faict avec tant de peine et de travail, ce qui vous est tant recommandé que je ne vous en répéteray riens davantaige, si n'est pour vous dire que j'espère que nous vous verrons bientost, et en actendant je prieray Dieu, <rs type="famillepouvoir">mon cousin</rs>, vous avoir en sa saincte et digne garde.</p>
  <p> De Sainct-Maur-des-Fossez, ce <hi style="font-variant: small-caps">xxviii</hi><sup><small>e</small></sup> jour de janvier 1563 [1564].</p>
  <p> <rs type="famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640100.LCM02.SL.a'>Lettre n° 640100.LCM02.SL.a<a href="https://beatricemundo.github.io/lettresmedicis6466/#640100.LCM02.SL.a">↑</a></h2><strong> À MONSIEUR DE ST SULPICE.</strong><discours loc="CathMed" id="640100.LCM02.SL.a" date="1564,—Finjanvier">
  <p> <rs type="personne-pouvoir">Monsieur de S<sup><small>t</small></sup> Sulpice</rs>, je crois que nous ne ferons jamais aultre chose que vous faire de maulvais comptes de cest <rs type="personne-pouvoir">ambassadeur</rs> jusqu'à ce que nous en soyons deffaictz. Le mémoire que vous feis dernièrement envoyer a engendré ce nouveau discours que j'espère sera le dernier pour le moings. Si vous entendez qu'il en ayt escript quelque chose, vous pourrez en dire la vérité soyt <rs type="famillepouvoir">au roy mon beau-filz</rs>, à <rs type="famillepouvoir">la reyne ma fille</rs> et <rs type="personne-pouvoir">au prince d'Evoly</rs> auquel je désire bien que ces déportements soient aussi cogneuz, comme ilz nous ont été jusques icy odieux et dommageables. Au demourant il fault que vous faciez toute instance pour ceste ordonnance des vins, car nous voyons bien qu’il ne se fault actendre à ceulx de Flandre d’y donner ordre.</p>
</discours>


</article><article><h2 id='640100.LCM02.SL.b'>Lettre n° 640100.LCM02.SL.b<a href="https://beatricemundo.github.io/lettresmedicis6466/#640100.LCM02.SL.b">↑</a></h2><strong> À MR MON FILS LE ROY CATOLIQUE.</strong><discours loc="CathMed" id="640100.LCM02.SL.b" date="1564—[Finjanvier]">
  <p> <rs type="famillepouvoir">Monsieur mon filz</rs>, <rs type="famillepouvoir">le Roy mon filz</rs> ay moy désirant que <rs type="personne-pouvoir">V. M.</rs> soye avertie ausi byen du comensement que Dieu nous donne de acomoder nos afayres come l'avons avertie cant yl ont aysté en treuble, sachant qu'insin qu'el a aysté en pouine de nous y savoyr et que nous ha donné hayde en nous en mestre hors, que insin sera ayse de nous voyr comenser à les acomoder de fason que, en lyeu de donner plus de pouine à nos amys et alyés, nous auront moyen de lé secouryr et servir de nos forses, quant yl an auret besouin, set que je ne désire que pour semblable aucasion <rs type="personne-pouvoir">V. M.</rs> aye, et prover par ayfayst la bonne volanté que vous porte <rs type="famillepouvoir">le Roy vostre frère</rs>, mès hui byen que pour augmenter sa grendeur, à quoy n'épargnera ses forses ni puisanse non plus que pour luy mesme, come luy dira <rs type="personne-pouvoir">le s<sup><small>r</small></sup> de Lansac</rs> présant porteur que avons chousi pour l'envoyer visiter, pour aystre personage que <rs type="famillepouvoir">le Roy mon fils et moy</rs> aymons et aystimon de fason que, non pouvent avoyr présantement set heur de la voyr, avon bien voleu lui envoyer come personne en qui nous fions come en nous mesme et vous suplions lui ajouster aultent de foys que fayriés</p>
  <p> Vostre <rs type="famillepouvoir">bonne seur et afectionée mère</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640200.LCM02.FONT'>Lettre n° 640200.LCM02.FONT<a href="https://beatricemundo.github.io/lettresmedicis6466/#640200.LCM02.FONT">↑</a></h2><strong> À MONSIEUR DE GRAMONT.</strong><discours loc="CathMed" id="640200.LCM02.FONT" date="1564—Février">
  <p> Monsieur de Gramont, j'ay esté fort bien aise d'avoir entendu par ce que le s<sup><small>r</small></sup> de la Caze m'a dict et ce que vous m'avez escript le bon estat en quoy sont toutes choses au pays de <rs type="personne-pouvoir">la royne de Navarre ma seur</rs>, et qu'elle ayt accomodé le faict de la religion de façon que ses subjectz ne se puissent ny d'une part ny d'aultre plaindre ny douloir, et en cela je n'ignore poinct avecques la bonne volunté qu'elle en avoit que vostre prudence et dexterité n'aye beaucoup servy; en quoy je vous prye, pendant que vous serez par delà, continuer et faire ces mesmes bons offices, en sorte qu'estant en si bonne paix, amytié et voisinance avec <rs type="personne-pouvoir">le Roy d'Espaigne</rs>, comme nous sommes, que de fraische mémoire par <rs type="personne-pouvoir">M<sup><small>r</small></sup> de Lansac</rs> il nous l'asseure, jusques à vouloyr avecques nous embrasser la protection de ladicte <rs type="personne-pouvoir">royne de Navarre</rs> contre ceulx qui vouldroient l'offenser et entreprendre sur ses pays, les depportemens de ceulx dudict pays ne le puissent convier changer la bonne volunté qu'il a, car vous sçavez qu'il n'y a jamais faulte de gens qui veullent faire trouver mauvais les déportemens de leurs voisins. Je m'asseure que, vous croiant comme elle faict, il ne s'y fera riens dont il puisse arriver aulcun trouble, et quant à ce que m'escripvez que ladicte dame avoit donné charge au <rs type="personne-pouvoir">s<sup><small>r</small></sup> de la Caze</rs> me parler, je suis bien marrye qu'en cela je ne vous puis gratiffier, comme je désireroys, car vous sçavez combien je vouldroys faire pour vous, et comme en ce qui vous a touché, je m'y suis employée de bon cueur, mais il n'y a pour le présent aucun moyen d'y toucher; se présentant quelque aultre occasion de faire pour vous, soyez certain que je vous auray en telle recommandation que le pouvez désirer. Au demourant je vous veulx bien dire que je suys advertye qu'il y a une infinité de gens, estant le concile achevé, qui auroyent envye de brouiller, se persuadant quelques espritz maulvays des catholiques qu'estant le concile faict et finy, il fault rompre l'édict et craignent aulcuns de la religion qu'on dict refformée qu'on le veult faire, tellement que cela les mect en deffiance les ungs des aultres et en alarmes; sur quoy je vous diray que l'intention du <rs type="famillepouvoir">Roy monsieur mon filz</rs> est de ne souffrir en façon quelconque que son édict soyt rompu et viollé et qu'il le veult inviotablement faire entretenir, et je vous prie asseurer tous ceulx qui vous en parleront comme de chose véritable, affin que ceste vayne peur ne les travaille, tenant main en tout ce que vous pourrez à l'endroict de ceulx de vostre religion qui sont de delà qu'ilz s'en asseurent et se contiennent, selon ceste asseurance aux termes de l'édict en toute modestie. Priant Dieu, <rs type="personne-pouvoir">Monsieur de Gramont</rs>, vous avoir en sa saincte et digne garde.</p>
  <p> De Fontainebleau, le ... jour de febvrier 1563 (1564).</p>
</discours>


</article><article><h2 id='640200.LCM10.FONT'>Lettre n° 640200.LCM10.FONT<a href="https://beatricemundo.github.io/lettresmedicis6466/#640200.LCM10.FONT">↑</a></h2><strong> À LA REINE D'ESPAGNE.</strong><discours loc="CathMed" id="640200.LCM10.FONT" date="1564—Février">
  <p> <rs type="personne-famillepouvoir">Madame ma fille</rs>, <rs type="passage-pouvoir">je suis bien ayse de set que <rs type="personne-famillepouvoir">le roy vostre mari</rs> nous ha envoyé <rs type="personne-pouvoir">le signeur don Fransès d'Alava</rs> et de quoy yl a revoqué <rs type="personne-pouvoir">le sieur de Chantonnet</rs>, auquel j'é dist auvertement l'aucasion que je avois d'estre mal contente de ses deportemens, et y m'anna fayst de grendes ayscuses, lesqueles je prins en payment, puisqu'i s'en va aveques les promesse de fayre tout bons aufises près le roy son mestre pour l'entretenement de l'amitié qui est entre nous; et lui ay aseuré, come je fayré, si le fayst ynsin, qu'i n'aura jeamès tent de bien et d'hauneur de son mestre, que je ne desire qu'i lui en fase daventage, et, en set que je aurès moyen de luy fayre plesir, qu'il m'i trovera ausi preparaye que neul aultre qu'i veut enployer en luy en fayre. Velà coment nous soumes départis</rs>. Et ayspere que <rs type="personne-pouvoir">don Fransés</rs> servira son mestre si bien et an homme d'hauneur et de vérité, <rs type="passage-famillepouvoir">qu'il conestra coment nous desirons contineuer en son amytié et que nous soumes cretiens et non tieuls que l'aultre nous a depins; car je m'aseure qu'i ne lui mendera que la vérité</rs>. <rs type="personne-pouvoir">Chantonnet</rs> l'a mené ha Paris pour lui monstrer ses conouisance, <rs type="passage-pouvoir">mès j'é sete ferme aupinion qu'i ne voldra ryen faire, quelque ynstruction qu'i lui layse, qui nous puise troubler et nous detourner du repos en quoy Dieu mersi nous soumes</rs>, veu l'auneste language qu'i ma tint ..... <rs type="personne-famillepouvoir">le roy vostre mary</rs>, <rs type="passage-famillepouvoir">lequel me mende par lui qui la peut ..... quel hutilité peult aporter à la Cretienté et à <rs type="personne-famillepouvoir">ses deux roys mes enfans</rs> de nous voyr, qui me dira en quelque lyeu que se souit pour nous voyr</rs>.<rs type="personne-famillepouvoir">Et, pour se que ses chauses ne se peuvent mender par tierse persoune, je lui ay dist que je m'aseurès, set je avès set heur, qu'i n'an pouvest venir que bien et pour le general et pour <rs type="personne-famillepouvoir">ses deux roys</rs> en particulier, desirant, come <rs type="personne-famillepouvoir">mere comoune</rs> à tou dus, avent mourir les leser si bons amys, que je aye set contentement de m'ann aler aveque Dieu en aseurense qu'i n'y aye jeamés guere ni division ni jalousie entr'eu dus</rs>, et ausi, <rs type="passage-pouvoir">desirant d'entertenir set royaume et pays coment yl est, et volant ayviter toutes aucasion de troubles, le voyr et parler aveque lui serviret ynfiniment</rs> : <rs type="passage-famillepouvoir">chause que je vous dis à vous, come à <rs type="personne-famillepouvoir">ma fille</rs>, qui douit et pour nateure et pour nostre contentement desirer de voyr contineuer <rs type="personne-famille">votre frere</rs> en l'amitié en quoy yl est aveque <rs type="personne-famillepouvoir">vostre mary</rs> et au repos que nous comenson d'entrer et que ryen ne le puise rompre.</rs> <rs type="passage-pouvoir">Par ainsi, je vous prie reguarder set voyés qu'il y aye moyen de nous voyr, touttefouis aveque son contentement et san vous rendre ymporteune en son endroyt, et m'en mendés set que je an douis aysperer.</rs></p>
  <p> <rs type="personne-pouvoir">Le cardinal de Lorayne</rs> ayst veneu du consile et ne l'avons ancore icy reveu, quelque chose que ayst ..... lé roys predeseseur <rs type="personne-famillepouvoir">du Roy mon fils</rs> de ne rien fayre en ses chauses que ce que ..... et je seré tousjours d'avis qu'i suive ses ensestre; car personne ne le saret ynputer à mal, si l'on n'avest envie de atacher querele mal fondaye; je vous l'é voleu mander [afin] que, se l'on vous en parle, que sachié que en devés respondre selon la rayson. <rs type="passage-pouvoir">Aussi je vous veulx avertir que Troquemorton ayst veneu ysi pour nous parler encore de la pays, et metoyt enn'avent des chose si deresonnable que ne lui avons voleu acorder, qu'est cause qu'i s'an retourne à Seynt-Germayn; et nous ann irons fayr Pasques à Chalon pour aystre à Casimodo ha Bar-le-Duc</rs>, au se trovera <rs type="passage-famille"><rs type="personne-famille">vostre seur</rs>, pour fayre le bastemme de vostre nepveu</rs>; et de là yrons à Lion, aù nous pourons ariver à la fin d'avril. <rs type="passage-famillepouvoir">Je prie à Dieu que je puise bientot avoyr set ayse que d'entendre que m'ayés fayste aussi bien <rs type="personne-famille">grentmere</rs> que <rs type="personne-famille">vostre seur</rs>, asteure que revoyré le <rs type="personne-famillepouvoir">roy vostre mary</rs></rs>. <rs type="passage-famillepouvoir">Ne mangé pas tent, sans vous promené, et ne faystes plus de colation, et vous couchés plus tot et vous levés plus matin; car je creyn que amasié tent de humeurs mauvès, que sela souit cause de vous empecher d'avoir des enfans. Si avés sete letre avent qu'il souit avec vous, je vous prie prendre heun cristere et heune medesine, et après vous begner troys au quatre matyns de rans, et vous guarder vous marfondre, et achever vos beyns le jour qu'il arivera, et après ..... jermes d'euf; et j’espere que Dieu vous fera la grase que pourés devenir grose, et surtout recomendé vous à lui et le prié, afin qu'i vous douint set que vous ayst nesesere</rs>, et qu'i vous contineue vostre bonheur et la bonne grase <rs type="personne-famillepouvoir">du roy vostre mary</rs>, et qu'i le vous conserve et guarde longuement, et vous guarde de tomber jeamès au maulx et annuis que je suis tombée; car ne me suis veu ausi heureuse ...; més yl m'a monstré qu'il est par desus tout le roys et grant de set monde. Pour se, prenés aygsample en moy, et, quelque joye et contentement que ayés, s'et lors qu'il fault que le servyés myeulx et que plus le priés de le vous contineuer; set que je lui supplie et vous conserver, come le desire.</p>
  <p> <rs type="personne-famillepouvoir">Vostre bonne mere</rs>, <hi style="font-variant: small-caps">Caterine</hi>.</p>
  <p> <rs type="personne-famillepouvoir">Madame ma fille</rs>, j'é ysi <rs type="personne-pouvoir">sete fille ayspagnole, qui me sert de famme de chambre</rs>, et très byen et diligentment, et à mon grent regret s'an veult rentourner enn Espagne; mes puisqu'ele le veult, <rs type="passage-famillepouvoir">je vous prie la retenir an vostre servise, pour l'amour de moy et du servise qu'ele me fayst très agreable</rs>.</p>
  <p> J'é rouverte sete letre, que dejea avés ballaye à <rs type="personne-pouvoir">set pourteur</rs>, pour vous dire que j'é reseu vostre letre que m'avés ayscrypte et sele <rs type="personne-famillepouvoir">du roy vostre mari</rs> que <rs type="personne-pouvoir">don Fransés d'Alava</rs> m'anvoyet par <rs type="personne-pouvoir">set mesme pourteur</rs>, coment yl vous poura dire; et suis merveilleusement aybeye de set que <rs type="personne-pouvoir">le sieur de Yerse</rs> n'est pasé par ysi, puisqu'il avest le commandement d'i paser, veu qu'il ann a pasé à troys petittes lyeu près; car yl a ayté à Paris et de là s'ann'est alé voyr <rs type="personne-famille">vostre seur</rs>, ans nous voyr. Je vous prye fayre mes ayscuse <rs type="personne-famillepouvoir">au roy vostre mari</rs>, set ne lui en n'escrips ryen de set qu'il me dist de sa part, car je ne l'ay pas veu. <rs type="passage-famillepouvoir">Je suis bien ayse que ayés reseu le tableau, et atans an grant devotyon le retour [de set] peyntre, pour vous avoir au moyns en pinteure, puisque je ne puis avoyr encore le byen de vous voyr</rs>.</p>
  <p> <rs type="personne-famillepouvoir">Vostre bonne mere</rs>,</p>
  <p><hi style="font-variant: small-caps">Caterine</rs>.</hi></p>  
<p hand="Char"><rs type="passage-famillepouvoir"><rs type="personne-famillepouvoir">Madame ma sœur</rs>, j'é entendu de <rs type="personne-famillepouvoir">la Royne nostre mere</rs> que <rs type="personne-famillepouvoir">le roy mon frere</rs> crint que l'on me distrè de son amitié; assuré-le et vous aussi qu'i n'i a que la mort qui me puisse separer d'elle.</rs></p>
  <p> <rs type="personne-famillepouvoir">Vostre frere</rs>, <hi style="font-variant: small-caps">Charles</hi>.</p>
</discours>


</article><article><h2 id='640206.LCM02.FONT'>Lettre n° 640206.LCM02.FONT<a href="https://beatricemundo.github.io/lettresmedicis6466/#640206.LCM02.FONT">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640206.LCM02.FONT" date="1564—6février">
  <p> <rs type="famillepouvoir">Mon cousin</rs>, vous verrez, par les lettres que <rs type="famillepouvoir">le Roy monsieur mon filz</rs> vous escript présentement, comme, sur l'adviz que vous luy avez donné d'entretenir encores pour quelque temps les forces qu'il a en Languedoc, il s'est advisé de n'en faire aultre réduction que de cent hommes pour compaignie, escripvant, pour cest effect, au cappitaine Camas, qui avoit esté envoyé par delà pour cest effect, de ne toucher en plus avant au régiment de Sarlaboz, estant auprès de vous, d'aultant que je m'asseure que, vous demourant telles forces entières, le service du <rs type="famillepouvoir">Roy monsieur mon filz</rs> n'en peult que mieulx aller et vous mieulx obey de ses subjectz et pour ce que dedans peu de jours nous nous délibérons de vous renvoyer <rs type="personne-pouvoir">le sieur de Bateresse</rs>, bien informé de toutes noz nouvelles, cella me gardera de vous en escrire rien davantaige pour ceste heure. Priant Dieu, <rs type="famillepouvoir">mon cousin</rs>, qu'il vous aict en sa saincte et digne garde. A Fontainebleau, le <hi style="font-variant: small-caps">vi</hi><sup><small>e</small></sup> jour de février 1563 (1564).</p>
  <p> <rs type="personne-pouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640211.LCM02.FONT'>Lettre n° 640211.LCM02.FONT<a href="https://beatricemundo.github.io/lettresmedicis6466/#640211.LCM02.FONT">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640211.LCM02.FONT" date="1564—11février">
  <p> <rs type="famillepouvoir">Mon cousin</rs>, je ne sçaurois que adjouster à la dépesche qui vous fust hier faicte, si n'est pour vous dire qu'en nouveaulx faicts il fault user de nouveaulx conseilz. L'on a besoing en Provence des forces que vous avez, et pour ceste occasion il fault que les secourez de trois compaignies, et d'aultant que, retranchant les vostres, vous demeurerez trop foible, vous n'y toucherez poinct et les lairez en l'estat qu'elles sont jusques à ce que vous ayez de nous plus amples nouvelles. Priant Dieu, <rs type="famillepouvoir">mon cousin</rs>, vous avoir en sa saincte et digne garde.</p>
  <p> De Fontainebleau, le <hi style="font-variant: small-caps">xi</hi><sup><small>e</small></sup> jour de febvrier 1563 (1564).</p>
  <p> <rs type="famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640214.LCM10.FONT'>Lettre n° 640214.LCM10.FONT<a href="https://beatricemundo.github.io/lettresmedicis6466/#640214.LCM10.FONT">↑</a></h2><strong> À MONSIEUR DE MAUGIRON.</strong><discours loc="CathMed" id="640214.LCM10.FONT" date="1564—14février">
  <p> <rs type="personne-pouvoir">Mons<sup><small>r</small></sup> de Maugiron</rs>, s'en retournant presentement devers vous <rs type="personne-pouvoir">le S<sup><small>r</small></sup> de Lessins, vostre frere</rs>, <rs type="passage-pouvoir">il vous dira le contantement que <rs type="personne-famillepouvoir">le Roy monsieur mon filz et moy</rs> avons eu d'entendre par luy et ce qu'il nous a apporté de <rs type="personne-pouvoir">la court de parlement</rs>, que toutes choses continuent tousjours à s'accommoder à la paix et tranquilité que nous desirons, à quoy il fault bien que vous ayez tousjours l'œil ouvert, selon que ledict <rs type="personne-famillepouvoir">S<sup><small>r</small></sup> Roy, mon filz</rs>, vous escript par sa lettre et que ledict <rs type="personne-personne-pouvoir">S<sup><small>r</small></sup> de Lessins</rs> vous dira plus amplement de nostre part; lequel vous pourra aussy asseurer quant à vostre estat, suivant la charge que je luy en ay donnée, que je ne vous lairray point faire de tort, et tiendray tousjours la main à vous conserver le bien et honneur que je vous ay procuré; dont me remettant à ce que plus particullierement vous en entendrez dudict <rs type="personne-pouvoir">S<sup><small>r</small></sup> de Lessins</rs>, je ne vous en feray plus longue lettre</rs>, suppliant le Createur vous donner, <rs type="personne-pouvoir">Mons<sup><small>r</small></sup> de Maugiron</rs>, ce que desirez.</p>
  <p> Escript à Fontainebleau, le <hi style="font-variant: small-caps">xiiii</hi><sup><small>e</small></sup> jour de fevrier 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640214.LCM02.FONT'>Lettre n° 640214.LCM02.FONT<a href="https://beatricemundo.github.io/lettresmedicis6466/#640214.LCM02.FONT">↑</a></h2><strong> À MONSIEUR DE CHEMEAUX, CHEVALIER DE L'ORDRE DU ROY MONSIEUR MON FILS.</strong><discours loc="CathMed" id="640214.LCM02.FONT" date="1564—14février">
  <p> <rs type="personne-pouvoir">Monsieur de Chemeault</rs>, vous entendrez par la lettre que <rs type="famillepouvoir">le Roy monsieur mon fils</rs> vous escript présentement, comme, pour les causes y contenues, il veult et entend que ès chasteaulx d'Amboise, Loches et Chinon, vous laissiez en garde jusques à six harquebuziers pour chacun, qui seront payés par les habitans des villes desdits chasteaulx, à quoy je m'asseure que vous ne ferez faulte de satisffaire et suivre en cela son intention, dont je ne vous diray aultre chose pour ceste heure. Priant Dieu vous avoir, <rs type="personne-pouvoir">Monsieur de Chemeault</rs>, en sa saincte et digne garde. Escript à Fontainebleau, le <hi style="font-variant: small-caps">xiv</hi><sup><small>e</small></sup> jour de febvrier 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Sublet</hi>.</p>
</discours>


</article><article><h2 id='640221.LCM02.FONT'>Lettre n° 640221.LCM02.FONT<a href="https://beatricemundo.github.io/lettresmedicis6466/#640221.LCM02.FONT">↑</a></h2><strong> À MONSIEUR DE MATIGNON, SON LIEUTENANT GÉNÉRAL AU GOUVERNEMENT DE NORMANDIE.</strong><discours loc="CathMed" id="640221.LCM02.FONT" date="1564—21février">
  <p> <rs type="personne-pouvoir">Mons<sup><small>r</small></sup> de Matignon</rs>, je n'ay que adjouster à la lettre que <rs type="famillepouvoir">le Roy monsieur mon fils</rs> vous escript présentement, et vous diray seulement que je loue la diligence dont vous avez usé à vous aller mettre dedans Charbourg pour prevenir tous inconveniens. Vous adviserez par les moyens contenus en la lettre <rs type="famillepouvoir">du Roy mondict sieur et fils</rs> si l'on pourra tirer et esclaircyr quelque chose de ce qu'a deposé feu <rs type="personne-pouvoir">Pierrepont</rs>. Et eust esté bien faict sans ses blessures et éminent péril où il estoit de sa vye, de le garder pour le confronter à ceulx quil avoyt chargez. Vous avez par delà deux bien gens de bien de juges qui sont les deux commissaires qui y ont esté envoyez, vous ferez bien de les employer en ceste affaire, dont je m'asseure quilz y feront tout devoir. Priant Dieu, <rs type="personne-pouvoir">Monsieur de Matignon</rs>, qu'il vous ayt en sa garde. Escript à Fontainebleau, le <hi style="font-variant: small-caps">xxi</hi> de febvrier 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640226.LCM10.FONT'>Lettre n° 640226.LCM10.FONT<a href="https://beatricemundo.github.io/lettresmedicis6466/#640226.LCM10.FONT">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640226.LCM10.FONT" date="1564—26février">
  <p> <handDesc> <handNote xml:id="Cath">Catherine de Médicis.</handNote> <handNote xml:id="Robe">Robertet.</handNote> <handNote xml:id="Laur">Laurencin.</handNote> <handNote xml:id="Char">Charles.</handNote> </handDesc> 
<p hand="Cath"><rs type="passage-pouvoir">Je vous prie vous aseurer que ne serés aubliés, mès qu'i viegne à vaquer quelque benefise, et ausi aviser set dirés tout ce que vous mende <rs type="personne-famillepouvoir">au roy mon fils</rs>, ou à <rs type="personne-pouvoir">Rui Gomès</rs></rs>. Avisés-an pour le mieulx.</p> 
<p hand="Cath"><hi style="font-variant: small-caps">Caterine</hi>.</p></p>
  <p> 
<p hand="Robe"><hi style="font-variant: small-caps">Robertet</hi>.</p> 
<p hand="Robe"><rs type="personne-pouvoir">Le S<sup><small>r</small></sup> domp Francisque d'Alva</rs>, après sa presentation et avoir tenu à <rs type="personne-pouvoir">Leurs Majestés</rs> propos generaux de l'amitié que <rs type="personne-pouvoir">le Roy Catholicque</rs> leur porte, dict à <rs type="personne-pouvoir">la Majesté de la Royne</rs> qu'il avoit à lui parler en particulier du faict de l'entrevue de <rs type="personne-pouvoir">Leursdictes Majestés</rs>, ce que ladicte dame le pria differer pour le grand nombre de seigneurs qui se retrouvoient lors en la salle où s'estoit faicte sa premiere presentation. Et l’ayant fait mener et conduire en la grande salle du bal, pour voir le combat que <rs type="personne-famillepouvoir">le Roy</rs> avoit fait dresser et preparer pour ce jour-là et où il combatit luimesme à la picque et à l'espée en la cour du donjon de ce chasteau, ladicte dame alla trouver ledict <rs type="personne-pouvoir">S<sup><small>r</small></sup> domp Francisque</rs> en ladicte salle, auquel, pendant que le combat se faisoit, elle demanda quand <rs type="personne-pouvoir">le Roy Catholicque</rs> partiroit de Madrid et s'il y seroit longtemps; à quoy ledict <rs type="personne-pouvoir">S<sup><small>r</small></sup> domp Francisque</rs> respondit que cela dependoit de la response qu'elle lui feroit sur le faict de ladicte entrevue, qui donna à connoistre à ladicte dame qu'il avoit grande envie d'en entrer en communication. Au moyen de quoi, si tost que le combat fut achevé, ladicte dame tira à part ledict <rs type="personne-pouvoir">S<sup><small>r</small></sup> domp Francisque</rs>, qui lui dict que, ayant parlé au <rs type="famillepouvoir">Roi Catholicque, son maistre</rs>, de ladicte entrevue, suivant la charge que ladicte dame lui en donna à son partement de France, il lui avoit commandé de dire et assurer ladicte dame que l'un des plus grands desirs qu'il eust en ce monde étoit de pouvoir voir <rs type="personne-pouvoir">Leurs Majestés</rs>. tant pour l'amitié qu'il porte au <rs type="famillepouvoir">Roi son bon frere</rs>, non moindre que <rs type="famillepouvoir">au prince son filz</rs>, que pour <rs type="passage-famillepouvoir">le contentement que ce lui seroit de pouvoir jouir du bien et du plaisir de la vue et presence de ladicte dame qu'il aimoit comme <rs type="famillepouvoir">sa propre mere</rs>, pour lequel effet il ne plaindroit la peine de faire ni cent, ni deux cens lieues de pays</rs>; mais, pour ce que ladicte entrevue et mesme la premiere nouvelle que l'on en pourroit avoir seroit suffisante pour mettre en jalousie et souspeçon <rs type="pouvoir">la plupart des princes chrestiens</rs>, il desiroit bien sçavoir quelle utilité ladicte dame esperoit de ladicte entrevue en la Chrestienté, soit pour une generale et universelle pacification ou pour le bien de la religion. A quoi ladicte dame repondict que l'occasion pour laquelle elle avait tousjours principalement desiré ladicte entrevue estoit pour ce que, <rs type="passage-famillepouvoir">ayant pleu à Dieu unir <rs type="personne-pouvoir">Leurs Majestés</rs> par une si bonne amité et concorde et une si seure alliance que celle qui estoit entre ces deux couronnes, il lui sembloit que, venant à ladicte entrevue, elle auroit moyen de tellement confirmer et perpetuer cette sincere et fraternelle amitié et concorde que, toutes et quantes fois qu'il plairoit à Dieu l'appeler à sa part, elle mourroit beaucoup plus contente de voir qu'elle laisseroit cette amitié tellement confirmée et imprimée aux cœurs de <rs type="personne-pouvoir">Leursdictes Majestés</rs></rs> qu'elles ne fussent plus que une mesme chose et que ce qui seroit pour la grandeur et contentement de l'un fust aussi cher et recommandé à l'autre que si c'estoit pour son propre faict; estant bien assurée que, quand <rs type="personne-pouvoir">Leursdictes Majestés</rs> en seroient venues là, il n'y auroit plus <rs type="pouvoir">prince</rs> ni potentat au monde qui les peust offenser ni qui fust pour troubler le repos de la Chrestienté, soit pour le faict de la religion ou autre occasion. Et avec cela, se trouvant <rs type="personne-pouvoir">Leurs Majestés</rs> ensemble, elle lui parleroit de beaucoup de choses qui ne se peuvent dire à autre que à luy. <rs type="passage-famillepouvoir">Là dessus ledict <rs type="personne-pouvoir">S<sup><small>r</small></sup> domp Francisque</rs> repliqua qu'il avoit charge dudict <rs type="personne-pouvoir">roi son maistre</rs> de luy dire qu'elle se fiast en lui de tout ce entierement qu'elle avoit en volonté sur ce faict pour l'en avertir, et qu'elle s'assurast qu'il ne feroit jamais, en cela ni autres choses quelconques, que tous bons offices, ce que ladicte dame lui repondict qu'elle sçavoit bien, par l'experience de ceux qu'il avoit faits à son retour de ce royaume, dont elle avoit esté bien avertie et l'en remercioit; mais qu'il y avait des choses qui ne se pouvoienit dire pour le temps ny à autre que audict <rs type="personne-famillepouvoir">Roy Catholicque son beau-filz</rs></rs>. <rs type="passage-famillepouvoir">Lors <rs type="personne-pouvoir">le S<sup><small>r</small></sup> domp Francisque</rs> dict à ladicte dame que <rs type="personne-pouvoir">le Roi Catholicque</rs> estoit à la verité en grand souspeçon du <rs type="personne-famillepouvoir">Roy son frere</rs> pour l'entiere amitié qu'il lui portoit, craignant ou que l'on le tue, demeurant les volontés de ses sujets ainsi divisées pour le faict de la religion, et ceux qui tiennent la nouvelle religion si proches de lui et tant avancez et honorés comme ils sont, ou bien que lesdicts de la religion, se voyant bien établis, trouvassent moyen d'aliener sondict <rs type="personne-famillepouvoir">bon frere</rs> de l'amitié qu'il porte à ladicte dame pour le posseder et avoir à eux entierement</rs> : qui estoit chose à quoy il falloit qu'elle pensast de près et bien soigneusement, estant mesmement l'admirai plus avancé et honoré que jamais et toutes les forces de gens de pié es mains du <rs type="personne-pouvoir">S<sup><small>r</small></sup> d'Andelot, son frere</rs>. La reponse de ladicte dame fust que, quant à tuer <rs type="personne-famillepouvoir">le Roi son fils</rs>, elle n'en avoit point, Dieu merci, de crainte ni de souspeçon, d'aultant qu'elle y donnoit si bon ordre, qu'il estoit impossible (en tant que la providence des hommes peut empescher une telle entreprinse) qu'il peust tomber en tel inconvenient; car, quant au jugement de Dieu, il n'y avoit ni grand ni petit qui n'y fust sujet. Et, quant à l'aliener d'elle, encore moins le doubtoit-elle que le premier, parce que jamais enffant ne porta plus que luy d'amitié et d'obeissance à mere, laquelle elle voit s'augmenter de jour à autre avec l'accroissement de son aage et de ses ans; que tant s'en failloyt que ledict <rs type="personne-pouvoir">amiral</rs> fust plus avancé ni honoré auprès du <rs type="personne-pouvoir">Roi</rs> que auparavant; que, au contraire, elle l'avoit fait renvoyer en sa maison, non par commandement qui eust esté luy faire une honte, mais l'on lui avoit donné tellement à connoistre que l'on le vouloit, qu'il a esté contraint de s'y retirer; que tant s'en falloit que l'on eust remis toutes les forces de gens de pié es mains du <rs type="personne-pouvoir">S<sup><small>r</small></sup> d'Andelot</rs> que, de quatre regimens que <rs type="famillepouvoir">le Roy entretient</rs>, l'un est commandé par <rs type="personne-pouvoir">le comte de Brissac</rs>, l'autre, quy est celui <rs type="personne-pouvoir">de Charry</rs>, par le <rs type="personne-pouvoir">S<sup><small>r</small></sup> Strossy</rs>, que l'on a distrait de l'obeissance du <rs type="personne-pouvoir">S<sup><small>r</small></sup> d'Andelot</rs>, d'autant qu'il est destiné pour la garde de la personne de <rs type="personne-pouvoir">Sa Majesté</rs>, et les deux autres, qui demeurent sous le commandement d'iceluy <rs type="personne-pouvoir">d'Andelot</rs>, sont conduits par deux maistres de camp si seurs et fideles, que l'on est bien asseuré qu'ils ne reconnaistront jamais que ce qui sera du service de <rs type="personne-famillepouvoir">Leurs Majestés</rs> et de leur commandement. Et par ainsi il pouvoit juger que tant s'en falloit que ceux de ladicte religion s'augmentassent que au contraire l'on gagnoit tous les jours du monde quelque chose sur eux. Et, pour ce que sur ce propos le <rs type="personne-pouvoir">S<sup><small>r</small></sup> Francisque</rs> repliqua qu'il estimoit au contraire que ceux de ladicte religion s'augmentoient de jour à autre par la tollerance de leur religion, et que pour l'empescher ladicte dame se pouvoit servir du concile (ce qu'il coulla et passa doulcement), et d'autre part ravoir toutes ses villes en sa main et sous l'obeissance du <rs type="personne-famillepouvoir">Roi son fils</rs>, et, en ung besoing, seroit favorisée et secourue de toutes les forces du <rs type="personne-pouvoir">Roi Catholicque son maistre</rs>, pour se faire obeir en tout ce qu'elle commanderoit, ladicte dame lui respondict qu'elle avoit trop eu de peine et difficultés à faire la paix qui est aujourd'huy establie en ce royaume, pour y vouloir voir renaistre ung nouveau trouble; que Lyon n'estoit encores si bien que l'on pensoit et ne seroit jusques à ce que <rs type="personne-famillepouvoir">Leurs Majestés</rs> y eussent esté; d'autre part, que nous estions encores en guerre avec <rs type="personne-pouvoir">les Anglois</rs>, et que d'aller remuer quelque chose là-dessus, ce ne seroit pas faire le bien du royaume, ne acte de personne bien avisée; qu'elle ne doubtoit point que en ces affaires elle ne fust tousjours secourue des forces et de la puissance du <rs type="personne-famillepouvoir">Roy Catholicque, son beau-fils</rs>, comme il en avoit assez fait des demonstrations durant les derniers troubles, dont le <rs type="personne-famillepouvoir">Roi son fils</rs> se revancheroit tousjours par ung semblable secours et ayde, quant il en auroit à faire et l'en voudroit requerir, mais de rebrouiller cet estat, elle ne pensoit pas que personne le lui vouloist conseiller; que l'on voyoit en quelle religion elle fait norrir et instituer <rs type="personne-pouvoir">le Roi</rs>, et qu'il falloit attendre avec patience que l'aage lui eust apporté plus d'obeissance qu'il n'a trouvé jusqu'ici en beaucoup de ses sujets et plus de maturité en ses deliberations; que cependant l'on travailleroit, par la reformation que les prelats iront faire en tous leurs dioceses, de moyenner une reunion entre les sujets du <rs type="famillepouvoir">Roy son fils</rs> et de ramener ung chascun au lieu d'où il est parti, non par la force des armes, dont, comme il a veu luy-mesme, l'on n'a que par trop tenté les hazardz et incertains evenemens, estant en France lorsque la nouvelle vint de la bataille où il ne s'en faillit quasi riens que <rs type="personne-pouvoir">les catholiques</rs> ne la perdissent, mais par une bonne reformation et sincerité de religion, que l'on a de tout temps assez experimenté estre les armes que Dieu veult que l'on combate en ce qui est de sa cause et de la conservation de sa religion.</p>
  <p> L'on avoit obmis en ce discours de deduire que <rs type="personne-pouvoir">la reine</rs>, particularisant audict <rs type="personne-pouvoir">S<sup><small>r</small></sup> Francisque</rs> les occasions qui lui faisoient desirer la susdicte entrevue, luy avoit dict que l'une des occasions estoit afin d'esclaircir <rs type="personne-famillepouvoir">le Roi Catholicque</rs> de beaucoup de propos qu'on lui avoit rapporté et voulu imprimer, et que ledict <rs type="personne-pouvoir">S<sup><small>r</small></sup> Francisque</rs> lui avait soubdainement respondu que ledict <rs type="personne-pouvoir">Roy n'estait pas prince de si peu de jugement</rs>, ne si facile à croire toutes choses, qu'il receut aisément un leger ou mauvais rapport, et que <rs type="personne-pouvoir">l'Empereur</rs>, le connaissant tel, lui avoit dès son jeune eaige commis le gouvernement et administration de ses plus grands affaires, et que, encore que il fust bon par sa nature, si n'estoit-il pas qu'il n'eust le cueur assis en trop bon lieu et le courage trop magnanime, pour s'amuser à basses choses et se laisser persuader legierement à tout ce que l'on luy eust voulu rapporter.</p></p>
  <p> 
<p hand="Cath"><rs type="passage-pouvoir"><rs type="personne-pouvoir">M<sup><small>r</small></sup> de St-Suplise</rs>, encore que que je vous aye ayscript, si ay-ge voleu fayre set mot, que je n'é voleu que personne aye veu que moy, ny que l'on l'aye seu, qui ayst cause que je vous prie, quant m'en fayré reponse, que se souit par lestre particuliere, et regardés cet vous devés en parler <rs type="personne-famillepouvoir">au roy mon beau-fils</rs>, car cet que je vous en mende, s'et pour vous tenir averti de touttes chauses; pour se, usés-an come conestrés aystre le milleur pour le servise du <rs type="personne-famillepouvoir">Roy mon fils</rs> et pour povoyr plus fasilement parvenir à set que je desire de le povoyr voyr; car, quant à moy, je pense que le language que voyré ysi, que m'a tins <rs type="personne-pouvoir">dom Fransisque</rs>, ayst plustot pour trover heune ayscuse de me voyr poynt, que aultre chause; ausi je vous prie prendre byen garde aux aufise que fayra <rs type="personne-pouvoir">Chantonnet</rs>, quant y sera auprès de <rs type="personne-pouvoir">son mestre</rs>, et set qu'il dira de nous, et meté pouine de savoyr et de decouvrir tout; car, quelque promesse qu'il m'aye fayste, je panse qu'i ne se saret guarder de fayre mauvese aufise et mestre pouine de bruller le monde, et principalement set royaume et nous aveques <rs type="personne-famillepouvoir">son mestre</rs> : à quoy yl fault a voyr l'euil ouvert, et n'i aublié ryen pour bien decouvrir et savoyr tout et nous en tenir avertie.</rs> Je vous ranvoyré <rs type="personne-pouvoir">La Motte</rs>, mès que <rs type="personne-pouvoir">le sieur de Lansac</rs> souit de retour.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640226.LCM02.FONT'>Lettre n° 640226.LCM02.FONT<a href="https://beatricemundo.github.io/lettresmedicis6466/#640226.LCM02.FONT">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640226.LCM02.FONT" date="1564—26février">
  <p> J'ay tousjours actendu à vous renvoyer vostre <rs type="personne-pouvoir">secrétaire</rs> à quand <rs type="personne-pouvoir">Don Francesco d'Alava</rs> seroyt arrivé, ne se presantant pas grande occasion sans cela de le vous dépescher. Il arriva troys ou quatre jours avant Caresme prenant et le retint là <rs type="personne-pouvoir">le sieur de Chantonné</rs>, je croy, pour luy donner de bonnes addresses, s'il avoyt envye de suivre ses louables desseings; enfin que il vint hier au matin en ung logis que je luy avois faict préparer à ung pavillon sur le jardin, où incontinant après disner il eust son audiance, en laquelle après avoir salué <rs type="famillepouvoir">le Roy monsieur mon filz</rs>, il me dit comme <rs type="personne-pouvoir">le roy son maistre</rs> l'avoyt icy envoyé pour y demeurer troys ou quatre moys, en actendant qu'il ayt faict ellection de quelque aultre <rs type="personne-pouvoir">ambassadeur</rs> qui soit pour bien et dignement s'acquitter de ceste charge; comme cependant il luy avoyt commandé me faire et à mondict <rs type="famillepouvoir">sieur et filz</rs> tous les services qu'il pourroyt procurer en touttes choses qui seroyent pour le bien de son service, le repoz de son royaulme et l'entreténement de nostre commune amytié, m'asseurant quant à luy qu'avecq ce commandement et la bonne volunté qu'il en avoyt, il s'y employeroict de façon qu'il espéroict nous en aurions contentement. Je remerciay infiniment <rs type="famillepouvoir">le roy mon beau-filz</rs> de ceste sienne bonne volunté et de la démonstraction qu'il en faisoit par le commandement que il luy avoit faict de se comporter de ceste façon en nostre endroict, l'asseurant qu'il y trouveroit tousjours telle corespondance <rs type="famillepouvoir">au Roy monsieur mon filz et moy</rs>, qu'il congnoistroit que nous ne sommes moings désireux de son amytié, ny moings soigneux de la conserver et entretenir qu'il sçauroit estre, et quant à luy qu'il avoit faict de sy bons offices à son retour en Espaigne, il y a ung an et encores depuis, que je ne m'en pouvois moings promectre, ny penser qu'il fust pour changer de volunté et de façon, bien luy asseuroi-je qu'il n'eust sceu veoir personnage en sa place qui nous eust esté plus agréable pour l'espérance que nous avions qu'estant homme de bien et bon serviteur de <rs type="personne-pouvoir">son maistre</rs>, il mectroict peine de nous nourrir et entretenir en amytié et bonne intelligence à l'avancement de laquelle il travailleroit aultant, comme d'aultres avoyent avec peu de raison et beaucoup de mauvaise volunté estudyé à la ruyner et destruyre. Ce propos fut suivy d'infiniz aultres plains de l'amour que le roy son maistre me porte et <rs type="famillepouvoir">au Roy mensieur mon filz</rs> et du soing qu'il a de luy, de son bien et de touttes choses qui lui puissent appartenir à son honneur et à son advantage, et après m'avoir dict qu'il avoit d'aultres choses à me dire qu'il me feroyt entendre avecques plus de loisir, il me dict que <rs type="personne-pouvoir">le sieur de Chantonné</rs> avoict envye de prendre congé de moy, lequel s'estant approché et m'ayant faict entendre le desplaisir qu'il avoit de quoy il n'avoit peu faire mieulx en la charge quil avoyt eue icy et s'en acquitter avecq plus de mienne satisfaction, mais que tout ce qu'il avoit faict ce avoit esté en bonne intention, ne congnoissant pas qu'il luy peust estre reproché qu'il eust faict ou commis en cela aulcun aultre acte que d'homme de bien et bon serviteur de <rs type="personne-pouvoir">son maistre</rs>. Je luy feist responce que je ne luy vouloys poinct nyer que je n'eusse eu infiniz mécontentements de luy et de ses actions qui m'avoyent esté sy suspectes, d'aultant que je voyois qu'elles ne tendoyent qu'à nous brouiller, que j'avais infiniment désiré qu'il en fust hors. Et d'aultant que je luy avois jà dict une bonne partye et promis avant qu'il parte luy dire le reste, je luy vouloys bien dire que j'avois esté advertye qu'il avoit escript au <rs type="personne-pouvoir">Pape</rs> et ailleurs en beaucoup de lieux que je nourrissoys et faisoys nourrir <rs type="famillepouvoir">le Roy monsieur mon filz</rs> en la confession d'Auguste, chose qui estoit de soy premierement faulce et secondement qu'il ne pouvoit dire sans advouer que je soys sans Dieu, sans conscience et sans honneur, conseillée d'aultres gens. Je m'estimerois par là n'avoir aulcune religion et faire profession de l'une et vivre en icelle et le nourir en une aultre, mais que la façon dont je vivois et la sienne en rendoient tesmoignage sy clair et sy évident à Dieu et aux hommes que nostre intention en cela estoit sans scrupule. Il feist touttes les protestations et tous les serments du monde qu'il n'en avoit rien mandé, qu'il n'avoit jamais escript <rs type="personne-pouvoir">au Pape</rs> et que c'estoit une calompnie que l'on luy avoict mis sus, dont il me feroit toutte la preuve qui se pourroit. Je luy respondiz que je n'en voullois aultre preuve que ce qu'il m'en disoit; que je me plaignois aussy de ce qu'il avoict parlé à plusieurs personnes à Paris, les exhortant à choses qui estoient contre le repoz de ce royaume et l'entreténement de la paix publicque qui est faicte et appuyée sur l'entreténement des édictz et ordonnances et quil y en a à qui il avoit parlé et de fresche mémoire qui m'en a voient advertye et je ne pouvois penser que <rs type="personne-pouvoir">le roy son maistre</rs> peust trouver ses façons de faire les bonnes; ce quil a particullièrement nyé comme le premier et luy ay faict toutte pareille responce. D'aultre costé je me doulois de ce quil semble qu'il tasche par tous moiens de allumer une guerre entre <rs type="personne-pouvoir">le roy son maistre et moy</rs>; qu'en ce faisant il me semble qu'il faict aussy peu pour luy comme pour nous, car il s'est tant veu par le cours des années passées combien une longue et continuelle guerre a peu apporté d'avantaige <rs type="personne-pouvoir">aux sieurs roys prédécesseurs</rs> du <rs type="famillepouvoir">Roy mon filz</rs> et <rs type="personne-pouvoir">au roy son maistre</rs> et <rs type="personne-pouvoir">son père l'empereur Charles cinquiesme</rs> qui nous estoit au mesme estat qu'auparavant icelle, sans quil s'y feust riens peu gaigner que ruyne de leurs subjectz, et que pour ceste occasion l'exemple des choses passées feroit tousjours blasmer ceulx qui d'ung costé et d'aultre seraient cause de altérer ceste bonne amityé et intelligence qui est entre eulx et ce royaume, pays et subjects, de laquelle il leur revient plus de bien, advantaige, commodité et proffict que d'aultres quelconque amityé qu'ilz sçauroient avoir. Il me désavous cela comme le demeurant, me voullant faire croire tout le contraire et qu'il ne pouvoit estre que je feusse sy contante du <rs type="famillepouvoir">roy son maistre</rs>, comme je disois, puisque j'estois mal satisfaicte de luy, d'aultant qu'il n'avoit rien faict sans l'en advertir et sans son sceu; à quoy je replicquay très bien que j'estoys la plus contante du monde et de la bonne vollonté et des honnestes déportemens du <rs type="personne-pouvoir">roy sondict maistre</rs>, mais que je ne pouvais croire et supposer qu'il ne luy aye mandé tout ce qu'il avoyt faict, comme de praticquer nos subjects, les suborner et tultuer et nous désobeyr et faire telle entreprise contre le debvoir du lieu qu'il lient, lesquelles, sans son respect, seroient punissables; que je ne pouvois croire qu'il les luy eust communicquées, et que pour touttes ses raisons je luy confessois que j'avois infiniment désiré qu'il feust hors de sa charge, et me rejouissois de ce que <rs type="personne-pouvoir">son maistre</rs> l'avoict révocqué. Puisque cela estoit je ne me voulloys plus resouvenir du passé et l'assurois qu'estant par delà, s'il congnoissoit qu'en quelque chose je luy puisse ayder soict à l'endroict de <rs type="famillepouvoir">la royne ma fille</rs>, ou aillieurs, je le ferois de très bon cueur et ainsy nous nous sommes despartis. Sur le soir nous nous promenasmes ledict <rs type="personne-pouvoir">Don Francesco et moy</rs>, et comme je l'eus mis en propos, il me dict que <rs type="personne-pouvoir">le roy son maistre</rs> luy avoict donné charge de me recommander le faict de la religion et prendre garde qu'aulcune fois, en temporisant et dissimullant, les choses prenoyent tel ply qu'il estoit après mal aisé à y remédier. Je luy feis responce que les choses de la religion estoient en tels termes qu'il ne s'y pouvoit faire ny mieux, ny pis, d'aultant que la nécessité nous avoict contrainct, comme il avoit veu estant lors icy, de faire ung édict pour la conservation du royaume, lequel estoict sy utille que <rs type="famillepouvoir">le Roy mon filz</rs> ne se délibéroit, pour quelque occasion que ce feust, le rumpre et violer; que partye du royaume avoit esté saulvé et par là il le falloit conserver; d'aultre part que demeurant le royaume, la religion seroit conservée, et le ruynant, l'on n'auroit que faire de se soucyer de religion, ce qu'il me dict estre véritable et qu'aussy ne le désiroict <rs type="personne-pouvoir">le roy son maistre</rs> pour y riens changer, mais seullement, comme <rs type="personne-pouvoir">prince chrestien</rs>, exhortoit <rs type="famillepouvoir">le Roy mon filz et nous</rs> à la manutention et protection de la religion catholicque. Voilà le sommaire de tous noz discours que je désire bien leur faire entendre comme de vous mesmes au <rs type="personne-pouvoir">prince d'Evoly</rs> et <rs type="famillepouvoir">au roy mon beau-filz</rs> ce que vous congnoistrez qui sera plus à propos de tout ce discours.</p>
  <p> Au demeurant je vous diray que depuis l’arrivée du <rs type="personne-pouvoir">sieur Don Francesco</rs> il est arrivé que <rs type="personne-pouvoir">le sieur de Silva</rs> est passé à Paris, lequel avoit des lettres du <rs type="famillepouvoir">roy monsieur mon beau-filz</rs>, par lesquelles il me mande qu'il luy avoict commandé me visiter de sa part et se congratuler avecques moy <rs type="personne-famille">du filz</rs> qu'il a pleu à Dieu donner à <rs type="personne-famille">ma fille de Lorraine</rs> et que mesmes il le faisoit passer par <rs type="famillepouvoir">la royne madame ma fille</rs>, affin de m'en pouvoir dire plus particulières nouvelles, et elle mesme me le mandoit aussy, se remectant sur luy de touttes choses; mais ledict sieur de <rs type="personne-pouvoir">Chantonné</rs> l'a tenu à Paris iet nest jamais icy venu, chose, veu le commandement qu'il en avoit, que j'ay trouvé bien fort estrange et n'attribue pas cela au lieu d'où il vient ny à sa faulte, mais à la malice dudict <rs type="personne-pouvoir">sieur de Chantonné</rs> que, sy en aultre chose pouvoit me faire pis, il le feroit de très bon cueur, et pour ceste cause je ne veulx poinct que-vous failliez de le faire entendre <rs type="famillepouvoir">au roy mon beau-filz</rs>, affin que de plus en plus, il congnoisse la bonne intention dudict <rs type="personne-pouvoir">sieur de Chantonné</rs> et que sy, estant par delà, il vouloit faire quelque maulvais office, que la preuve de sa mauvaise volonté rende ses actions en ce que nous tonsche suspectes. Priant Dieu, <rs type="personne-pouvoir">Monsieur de Sainct Sulpice</rs>, vous avoir en sa saincte et digne garde. De Fontainebleau, le <hi style="font-variant: small-caps">xxvi</hi><sup><small>e</small></sup> jour de fevrier 1563 (1564).</p>
</discours>


</article><article><h2 id='640227.LCM10.SL'>Lettre n° 640227.LCM10.SL<a href="https://beatricemundo.github.io/lettresmedicis6466/#640227.LCM10.SL">↑</a></h2><strong> [À MONSIEUR DE RENNES.]</strong><discours loc="CathMed" id="640227.LCM10.SL" date="1564—27février">
  <p> La reformation, au jugement de beaucoup de gens de bien et de bons catholiques, n'a pas esté faicte telle au concile que l'on en puisse esperer grande guarison au mal qui est present et que se peut esperer au defaut de concile d'aultre endroit que de l'entrevue generale des princes, laquelle, comme vous l'avez trop bien demontré à mondict bon frere, pourroient estans ensemble ploier le Pape à plusieurs choses raisonnables, ausquelles il s'est monstré fort dur jusques icy, pour le faire cedder à l'authorité de si grands princes bien unis; que toutes ces considerations-là avoient esté les motifs pour lesquelz j'avois desiré et faict procurer ladicte entreveue generalle. Et quant à la particuliere, je m'asseurois que ledict Roy Catholique, mon beau-filz, ne trouveroit jamais estrange que moy, qui suis belle-mere, desire et procure d'avoir ce contentement, devant que mourir, de voir et mon gendre et ma fille et la meilleure partie de tous mes enfans ensemble et si bien unis d'amitié et alliance, que j'aye occasion de louer et remercier Dieu de m'avoir faict un si grand bien. Le S<sup><small>r</small></sup> dom Francisque d'Alva le doit advertir de tout ce que dessus : ayant sceu quelle sera sa reponse, je ne faudrai de le vous mander, pour en faire part à mondict bon frere.</p>
  <p> Le Roy Monsieur mon filz a faict voir, depuis l'arrivée de mon cousin le cardinal de Lorraine, les decretz dudict concile en pleine compagnie de son Conseil, appellez les quatre presidens de sa cour de parlement et ses advocat et procureur general, par l'advis desquelz il s'est trouvé tant de choses contraires à son authorité et prejudiciables aux privileges et libertez de l'Eglise gallicane, qu'il a esté advisé et resolu que la chose se surseoira encore pour quelque temps.</p>
  <p><hi style="font-variant: small-caps">Caterine</hi>.</p>
</discours>


</article><article><h2 id='640228.LCM02.FONT.a'>Lettre n° 640228.LCM02.FONT.a<a href="https://beatricemundo.github.io/lettresmedicis6466/#640228.LCM02.FONT.a">↑</a></h2><strong> À MONSIEUR DE RENNES.</strong><discours loc="CathMed" id="640228.LCM02.FONT.a" date="1564—28février">
  <p> Monsieur de Renes, il ne fault poinct que je vous dye combien m'a esté agréable la dépesche que vous m'avez faicte par ce porteur, parce que c'est chose que vous mesmes sçaurez bien juger par l'honneste responce que vous avez eue du roy des Romains mon bon frère, sur l'ouverture que vous lui avez faicte de ma part. En quoy je le voy procéder si sincèrement, et avec une si ouverte démonstration de l'affection qu'il porte au Roy monsieur mon fils et à moy, que j'ay juste occasion de m'en louer et de luy en devoir une bien grande obligation, et aussi d'espérer beaucoup de ce que vous luy avez proposé de par moy; car s'il ne tient que à tenir la chose secrette, vous le pourrez asseurer qu'il n'y a quetroys seul les personnes en ce royaulme, dont je suys l'une, qui le saiche, et ausquelles je m'en laisse jamais entendre. De l'occasion, elle est telle qu'elle ne se peult souhaiter plus grande ny meileure, ayant à traicter, comme nous avons, de si grans mariaiges où l'entreveue des personnes est souvent désirée et nécessaire avant que parvenir à la conclusion. Et quant au lieu et au temps, je m'y accommoderay tousjours selon que mondict bon frère advisera pour le mieulx et la disposition de ses affaires le pourra permectre, en estant advertye d'heure, comme veus sçavez qu'il est nécessaire pour disposer noz voyaiges selon cela.</p>
  <p> Je vous avoys escript de Lorraine, pour estre le lieu qui me sembloit le plus à propoz; mais depuys que vous m'eustes mandé, par vostre lettre du <hi style="font-variant: small-caps">xv</hi><sup><small>eme</small></sup> du moys passé, que mondict ban frère avoit de la besongne taillée en Bohesme et Autriche pour tout le moys prochain, je considère qu'il seroit bien malaisé de conduire la chose au poinct que je désire, que ce ne fut que sur la fin de l'esté prochain. Au moyen de quoy, en actendant de voz nouvelles, je n'ay pas crainct de m'obliger tellement audict voyaige de Lorraine, après les remises dont j'ay continuellement usé depuys deux ou troys moys en çà envers mon filz et ma fille de Lorraine, car ma première promesse estoit d'estre à la feste de Noël dernier pour y faire les Roys, que tout ce que j'ay peu faire a esté de remettre nostre arrivée devers eulx pour le plus long terme à la prochaine feste de Pasques ou incontinant après; mais cela n'est pas pour de riens empescher l'exécution de nostre dessaing, car soyt là ou ailleurs, je trouveray tousjours prou de moyen et de couleur de m'y trouver, avant que personne saiche mon entreprise et sans en donner aucune suspition, et par ainsi tout le négoce gist en ce que mondict bon frère vouldra résouldre du premier poinct, qui est celluy de nostre entreveue; car s'il l'a agréable et veult qu'elle se face, qu'il choisisse le temps et le lieu, et je m'y accommoderay, m'asseurant qu'en faisant ladicte élection de lieu, il aura esgard que ce soyt de ceulx qui seront les plus proches de nous, comme il est raisonnable. Vous luy ferez entendre ce que je vous en mande, et tirerez de lui sa dernière résolution sur cest affaire, s'il vous est possible, que je désire comme lui demeurer si secret entre luy et moy, qu'il ne s'en puisse riens descouvrir avant le temps. Il est vray que je n'entendz pas, en disant cela, de lui oster la liberté d'en communicquer avec l'Empereur monsieur mon bon frère, prévoyant bien que mal-aisément vouldroit-il faire une telle entreprise sans son advis, conseil et contentement; mais c'est à luy à en user selon sa prudence, et de vous dire s'il luy semblera que vous ayez à faire en cela quelque office envers ledict Empereur pour y satisffaire, ainsi que si c'estoit moy-mesme qui le vous ordonnast.</p>
  <p> Et pour ce que j'ay veu, par le discours de voz communs propoz, qu'il désireroit bien que le roy catholicque des Espaignes mon beau-filz feust de la partie, il fault que je vous dye que, luy ayant faict entamer quelques propoz sur le faict de l'entreveue générale des princes avec le pape, et défaillant ceste-là, d'une particulière, pour essayer si je le pourroys attirer à l'une ou à l'autre, il m'a mandé par le sieur Domp Francisque d'Alva, qui est venu par deçà résider son ambassadeur, qu'il n'a autre plus grand désir que de veoir le Roy monsieur mon fils et moy, pour l'amitié qu'il nous porte, et le contantement que ce luy seroit de joyr d'un tel plaisir; mais pour ce qu'il seroit malaisé que cela se feist sans en mectre en souspeçon et jalousie les autres princes chrestiens, il me pryoit, avant que s'en résouldre, que je lui feisse entendre quelle utilité j'espéroys qu'il peust réussir de ladicte entreveue au bien et repoz de la chrestienté, ou à ce qui est de l'establissement de la religion; à quoy j'ai faict réponce, quant au premier poinct, qui est l'utilité publicque et repoz universel, que j'espéroys, si le demeurant de la chrestienté veoyt que par ladicte entreveue généralle, les troys plus grans princes de la terre se feussent confirmez en leur mutuelle amitié et bienveillance, il n'y auroit plus de prince, de quelque qualité qu'il feust, qui ausast entreprendre, par ung nouveau mouvement d'armes, de troubler quelque endroict que ce feust de la chrestienté au repoz et en la tranquillité qui y est si nécessaire; qu'il n'y a celluy desdicts princes qui ne doive travailler à la conserver de tout son pouvoir : et par ainsi, estant la chrestienté délivrée de ceste crainte, chacun auroit occasion de vivre heureux et contant.</p>
  <p> Quant à ce qui appartient à l'establissement de la religion, qui est mis en avant par la seconde occasion de ladicte entreveue : que nous avons assez expérimenté en ce royaume le peu de proffict que y avoient faict les armes, et ce qui en estoit sort y de périlz et de calamitez, qui nous devoit faire assez saiges pour ne riens changer de l’édict de paciffication, par le moyen duquel toutes choses ont esté réduictes et ramenées en cedict royaulme soubs l'obéissance du Roy monsieur mon fils, et en leur première trancquilité; et de sercher autre remède pour le restablissement de ladicte religion que celluy que y peult apporter une bonne et sérieuse refformation, ce seroit se tromper, laquelle refformation, au jugement de beaucoup de gens de bien et de bons catholicques, n'a pas esté faicte telle au concilie, que l'on en puisse espérer grande guarison au mal qui est présent, et ne se peult espérer, au deffault dudict concilie, d'autre endroict que de l'entreveue générale desdicts princes; lesquelz, comme vous l'avez très bien remonstré à mon dict bon frère, pourroient, estans ensemble, ployer le Pape à plusieurs choses raisonnables, ausquelles il s'est montré fort dur jusques icy, pour le faire céder à l'auctorité de si grans princes bien unyz.</p>
  <p> Que toutes ces considérations-là avoient esté les motifz pour lesquelz j'avoys désiré et faict procurer ladicte entreveue généralle, et, quant à la particulière, je m'asseuroys que ledict roy catholique mon beau-filz ne trouveroit jamais estrange que moy, qui suys belle-mère, désire et procure d'avoir ce contantement avant que mourir, de veoir et mon gendre et ma fille et la meilleure partie de tous mes enffans ensemble, et si bien unyz amitié et d'alliance, que j'aye occasion de louer et remercier Dieu de m'avoir faict ung si grand bien. Ledict Domp Francisque le doybt advertir de tout ce que dessus, et ayant sceu quelle sera la responce, je ne fauldray de la vous mander pour en faire part à mondict bon frère, comme je me délibère faire de tous mes autres désirs et intencions. Cependant vous luy ferez ce discours, affin qu'il saiche en quelz termes je suys de ladicte entreveue, et ce qui s'y est passé entre ledict sieur roy catholicque mon beau-filz et moy jusques à présent; sur quoy je seray tousjours bien ayse d'entendre son bon advis et conseil, mais soyt que ledict sieur roy catholique mon beau-filz vueille estre de la partie ou non, ce me sera ung tel contantement de pouvoir veoir le roy des Romains mon bon frère, que vous le pouvez bien asseurer que c'est le plus grand de tous mes désirs. Et encores, Monsieur de Renes, que je m'asseure que, estant mondict bon frère arrivé auprès dudict sieur Empereur, vous n’aurez oublié de leur parler de nouveau de la procédure qui a esté encommencée à Rome contre ma seur la royne de Navarre, et pareillement de ce qui concerne l'exécution des choses qui ont esté ordonnées au concilie, pour en tirer leur advis et opinion, si vous le recorderay-je encores à ce bout de lettre, et vous asseureray que vous me ferez service bien agréable de m'en mander des nouvelles le plus tost que vous pourrez.</p>
  <p> Le Roy monsieur mon filz a fait veoir depuis l'arrivée de mon cousin le cardinal de Lorraine les décretz dudict concilie, en plaine compaignie de son Conseil, appellez les quatre présidens de sa Court de Parlement et ses advocatz et procureur général, par l'advis desquelz il s'est trouvé tant de choses contraires à son auctorité et préjudiciables aux libertez et privilleiges de l'église galicane qu'il a esté advisé et résolu que la chose se surceoira encores pour quelque temps. Cependant nous verrons comme ledict s<sup><small>r</small></sup> Empereur et mondict bon frère, qui ont leurs Estatz divisez comme nous pour la diversité des opinions en la religion, en useront pour après prendre meurement une bonne résolution, et nous sommes encores après nostre traicté d'Angleterre, auquel il s'est présenté jusques icy des difficultez, car tout ainsi que leurs deppulez vouldroient bien en traictant faire préjudice au droict de Calais qui nous est acquis par l'infraction qu'ilz ont faicte avec les armes du traicté de Casteau-Cambrésis, nous prenons garde à nous en deffendre et ne voullons riens faire et accorder qui, pour l'advenir, nous y puisse préjudicier. Il est vray qu'ilz ont un gaige, qui sont les quatre gentilzhommes qui leur avoient esté baillez pour ostaiges, lesquelz encores qu'ilz soient tenuz de nous les renvoyer dès le jour de l'infraction, ilz ne veullent rendre sans leur bailler une somme d'argent qu'ilz insistent d'avoir bien grande et jusques à <hi style="font-variant: small-caps">v</hi><sup><small>e</small></sup> m. escuz, et nous ne leur avons riens voullu bailler du tout jusques à présent; touteffoys je me suys à la fin résolue pour ung bien de paix de leur offrir jusques à <hi style="font-variant: small-caps">vi</hi><sup><small>xx</small></sup> m. escuz, ayant considéré que noz marchans qui ont à trafficquer ordinairement par la mer receveront en peu de temps, pour le dangier des pirates et pour la difficulté qu'ilz font de se mectre en mer pour la continuation du commerce de leur marchandise, plus de perte que ne monte ladicte somme, qui leur sera délivrée, non pour le respect de la délivrance desdicts gentilzhommes, mais par forme de présent. Trokmorton qui a négocié le dernier, dépesche en Angleterre pour en envoyer à la royne sa maistresse le discours, et pense bien que, au retour de son courrier, nous serons résoluz de ce qui se devera espérer de toute ceste négociation, dont vous serez adverty incontinent. Priant Dieu, Monsieur de Rennes, qu'il vous ayt en sa saincte garde. Escript à Fontainebleau, ce <hi style="font-variant: small-caps">xxviii</hi><sup><small>e</small></sup> jour de février 1563 (1564).</p>
  <p> Vous aurez l'affaire du conte de Petillan pour recommandé, pour le favoriser en ce qu'il demande et qui est raisonnable, comme ung serviteur de ceste couronne, honoré de l'Ordre, et qui est compris au traicté de paix.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640228.LCM02M.FONT.b'>Lettre n° 640228.LCM02M.FONT.b<a href="https://beatricemundo.github.io/lettresmedicis6466/#640228.LCM02M.FONT.b">↑</a></h2><strong> À MONSIEUR L'ÉVESQUE DE RENNES.</strong><discours loc="CathMed" id="640228.LCM02M.FONT.b" date="1564—28février">
  <p> Mons<sup><small>r</small></sup> de Renes, oultre le contenu en mon autre lectre, qui va avec la présente, j'ay bien voullu vous faire encores ceste-cy qui vous demeurera secrette et particulière pour vous advertyr que ung jour avant le partement de mon cousin Mons<sup><small>r</small></sup> le cardinal de Lorrayne qui s'en est allé en son évesché faire l'office de bon pasteur, mondict cousin entra avec moy en propoz du mariaige du Roy monsieur mon filz, duquel il me dict que j'auray la résolution au moys de mai prochain et que c'est chose que l'Empereur et le roy des Romains, mes bons frères, luy ont promise tant à bouche que par les lectres que ledict s<sup><small>r</small></sup> Empereur luy en a escriptes, dont il m'a cy-devant monstré quelques-unes qui le portent ainsi, mais qu'il voulloit bien, oultre cela, m'asseurer que l'intencion de mondict frère le roy des Romains estoit de me venir veoir et que, devisant avec luy de ce faict de mariaige, il le luy avoit ainsi déclairé, allégant qu'il ne se pourroit pas faire que luy vint à Paris pour assister à la solempnisation dudict mariaige, et que nous allissions aussi en Autriche pour ce mesme effect, mais que estans en Lorraine, nous serions tous esbahys que nous le verrions enveloppé d'une cappe et qu'il auroit loysir, avant que d'estre cogneu, de nous veoir et recognoistre tous pour après à Nancy, qui est le lieu qu'il luy nomma, solempniser ledict mariaige à nostre commun contantement; qu'il ne faisoit pas estat que ce peust estre avant le moys de septembre ou d'octobre, au moyen de quoy il fauldroit que je feisse estat de retourner en Lorraine au temps dessus dict; je luy ay respondu que l'un des plus grans plaisirs que je sçauroys recevoir en ce monde ce seroit de pouvoir veoir mondict bon frère le roy des Romains, tant pour l'estime que je faictz de sa vertu, que pour estre l'occasion de nostre entreveue telle qu'elle ne se peult désirer meilleure; et que, à ce moys de may prochain que mondict cousin retournera par devers luy pour accorder des conditions de ce mariaige, qui sera après en avoir eu leur response, il me feroyt grand plaisir, s'il pouvoit non seullement moyenner ladicte entreveue, mais aussi nous amener mondict bon frère quant et luy. Et pour le regard du lieu, que j'auroys celluy de Lorraine d'aultant plus agréable que, oultre que c'est ung pays appartenant à mes enffans, je l'estime plus commode que nul endroict qui se sçauroyt choisir hors de ce royaulme pour ung tel effect. Mondict cousin adjousta à ce discours que cependant je pourroys veoyr le roy catholicque des Espaignes, mon beau-filz, et qu'il s'asseure que, par la première response que j'auray de ce costé là, j'en seroye esclercy. C'est ung discours particullier que j'ay bien voulu vous escripre, non pour faire démonstration que vous en ayez entendu quelque chose, mais pour le retenir à vous seul et observer par les propoz que mondict bon frère le roy des Romains vous tiendra, luy parlant du faict de nostre entreveue, si c'est chose qu'il ayt cy-devant projetée et dont il ayt peu parler à mondict cousin, ainsi qu'il le m'a dict, ou bien, si luy prévoyant que je pourrois bien faire moyenner ladicte entreveue, a pensé d'en pouvoir tirer de moy quelque chose, me tenant ce langaige, dont touteffoys je ne luy ay poinct dict que je vous aye donné charge aucune, ny que je vous en escripve présentement. Et pour le regard de l'entreveue dudict roy des Espaignes, mon beau-filz, si j'ay response qui m'en donne quelque asseurance, je vous en advertiray pour en faire part à mondict bon frère le roy des Romains. Priant Dieu, Mons<sup><small>r</small></sup> de Renes, qu'il vous ayt en sa saincte garde. Escript à Fontainebleau, le <hi style="font-variant: small-caps">xxviii</hi><sup><small>e</small></sup> jour de febvrier 1563 (1564).</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640228.LCM02.FONT.c'>Lettre n° 640228.LCM02.FONT.c<a href="https://beatricemundo.github.io/lettresmedicis6466/#640228.LCM02.FONT.c">↑</a></h2><strong> À MONSIEUR LE COMTE DU LUDE.</strong><discours loc="CathMed" id="640228.LCM02.FONT.c" date="1564—28février">
  <p> Monsieur du Lude, vous verrez ce que le Roy monsieur mon filz vous escript d'ung advis qu'il a d'ung remuement qui se faict par la noblesse du Poictou, qui se pourvoye d'armes et chevaulx, ce que ne peult estre bon, d'autant que cela ne tend à rien de bien, et pour ce qu'il est besoin sgavoir ce qui en est, je vous en prie ne faillir de m'en donner incontinent advis et ce que vous en aurez peu descouvrir, ne craignant d'envoyer de ca et de là pour scavoir ce qui en est et en estre si bien adverty qu'il n'en puisse arriver inconvénient; et m'asseurant que y aurez l'œil, comme le requiert l'importance du faict, je ne vous en diray autre chose, sinon que je prie Dieu,</p>
  <p> Monsieur du Lude, vous avoir en sa saincte et digne garde. De Fontainebleau, le <hi style="font-variant: small-caps">xxviii</hi><sup><small>e</small></sup> jour de février 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640228.LCM02.FONT.d'>Lettre n° 640228.LCM02.FONT.d<a href="https://beatricemundo.github.io/lettresmedicis6466/#640228.LCM02.FONT.d">↑</a></h2><strong> À MON COUSIN  MR LE MARÉCHAL DE MONTMORENCY.</strong><discours loc="CathMed" id="640228.LCM02.FONT.d" date="1564—28février">
  <p> Mon cousin, pour ce que j'ay esté advertye que ceulx de la religion prétendue refformée du bailliage de Meleun vous poursuivent de transfferer l'exercice de laditte religion en ung autre lieu que celluy de Charteclis qui leur a esté par vous ordonné par le commandement du Roy monsieur mon filz et qu'ilz insistent d'avoir une ou deux maisons qui sont assez eslongnées du faulxbourg dudict Meleun, mais toutteffoys de la parroisse, j'ay bien voleu vous faire ce mot de lettre pour vous prier que vous ne leur faictes aucun establissement pour l'exercice de leurdicte religion en lieu qui soit de la parroisse des faulxbourgs dudict Meleun ou de la ville, mais s'il est nécessaire de changer ledict lieu de Charteclis, regardez les accommoder en quelque autre village qui ne soit poinct trouvé mauvais quel que soyt, pourveu qu'il ne soyt de la paroisse des faulxbourgs ou de la ville selon que dessus est dict.</p>
  <p> Pryant Dieu, mon cousin, qu'il vous ayt en sa saincte garde. Escript à Fontainebleau, le dernier jour de febvrier 1563 (1564).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640228.LCM02.FONT.e'>Lettre n° 640228.LCM02.FONT.e<a href="https://beatricemundo.github.io/lettresmedicis6466/#640228.LCM02.FONT.e">↑</a></h2><strong> À MONSIEUR DE CHEMEAUX,  CHEVALIER DB L'ORDRS DU ROY MONSIEUB MON FILS.</strong><discours loc="CathMed" id="640228.LCM02.FONT.e" date="1564—28février">
  <p> Monsieur de Chemeault, vous verrez ce que le Roy monsieur mon fils vous escript présentement sur l'advertissement qu'il a eu de plusieurs désordres et séditions qui ont esté faicts depuis peu de jours en la ville de Bloys; à quoy, pour estre besoing d'y pourveoir, je vous prie ne faillir, incontinent la présente receue, de vous acheminer de delà et y faire si bien et rigoureusement chastier les auteurs et coulpables des dictes séditions que ce soit exemple à tous les aultres pour vivre plus tranquillement à l'advenir. Aultrement, qui n'en seroit chastié, ce seroit tousjours à recommencer. Et pour ce que je m'asseure que vous ferez en sorte que le Roy monsieur mon filz sera en cella obéy, je ne vous en feray la présente plus longue, priant Dieu, Monsieur de Chemeault, qu'il vous ayt en sa saincte garde.</p>
  <p> Escript à Fontainebleau, le <hi style="font-variant: small-caps">xxviii</hi><sup><small>e</small></sup> jour de febvrier 1563 (1564).</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640228.LCM02E.FONT.f'>Lettre n° 640228.LCM02E.FONT.f<a href="https://beatricemundo.github.io/lettresmedicis6466/#640228.LCM02E.FONT.f">↑</a></h2><strong> À MA COUSINE  MADAME LA DUCHESSE DE GUISE.</strong><discours loc="CathMed" id="640228.LCM02E.FONT.f" date="(1564—Finfévrier)">
  <p> Ma cousine, je spis bien marrye du mal de vostre bon frère et euse aysté plus ayse que feusiés demeurés pour achever de fayre vos afayres que pour sete aucasion, et ne troveré jeamès mauvès que soyés aveques luy mes hui byen,set vous en sépariés eu les lésiés; car yl fauldret que set feut pour desaucasions que m'avés tousjour dist, set que m'aseure ne sera jeamès et set j'euse pansé à set que me mendés du but de l'an, je l'euse dist au Roy mon fils qui n'ent n'a rien mendé à vostre fils, car y n'a pansé que alla bonne chère qu'i veult fayre en sa mayson pour luy dire adieu et volant que toutte sa noriteure ayent ysi méson le fétiase et il set bien que vostre fils ne feist ryen san ses oncles, qui a esté cause de set qu'il la fayst mander à Monsieur le Cardinal, mès lui fesant entendre set que m'en mendés, je m'aseure qu'i le trovera plus que raysonnable, encore que je vous désire en sete compagnie et Monsyeur le Cardinal aveques tout vostre ménage, si ne larè-je de vous dire et prier de dire à vostre bon frère qu'i ne se haste pas tant que sa santé en n'alle pis, car je désire qu'i conserve sa santé pour servir au Roy mon fils et à set royaume, come je m'aseure qu'il an ha pa la volanté. Je prie Dieu la lui volouir randre si bonne, come la luy désirés et aussi Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640228.LCM02.FONT.g'>Lettre n° 640228.LCM02.FONT.g<a href="https://beatricemundo.github.io/lettresmedicis6466/#640228.LCM02.FONT.g">↑</a></h2><strong> À MR MON FILS LE ROY CATOLIQUE.</strong><discours loc="CathMed" id="640228.LCM02.FONT.g" date="(1564—Finfévrier)">
  <p> Monsieur mon fils, je n'é voleu pas set courier fallir à remersier V. M. de set qu'i lui ha pieu tent me gratifier que de révoquer le sieur de Chantonnay d'isi, et luy envoyer Don Franses d'Elava, ayspérant que aystant homme de bien et bon serviteur de V. M. et san pasion particulière qu'il fayré les aufises que aveques la vérité V. M. conestra de plus en plus l'amour et afection que le Roy son frère et moy luy portons et le désir que avons d'entertenir et augmenter l'amitié que ayst entre V. M. et nous, chause que de nostre couté mestron pouine qu'ele le conestra encore mieulx par les ayfès et en touttes les aucasions qui se présenteron que ne le vous puis aysprimer par ayscript; qui ayst heune dé prinsipale aucasion que me faysoit et fayst désirer d'avoyr set heur que de la voyr, come plus au long je é dist audist sieur Fransisque, ne volant néanmoyns en sela que set qui en pléra ha V. M., laquele m'aseure, en fayra, come conestra aystre le meilleur pour aconplir le désir de Sa Majesté.</p>
  <p> Vostre bonne et afectioné mère et seur,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640229.LCM10.FONT'>Lettre n° 640229.LCM10.FONT<a href="https://beatricemundo.github.io/lettresmedicis6466/#640229.LCM10.FONT">↑</a></h2><strong> À MONSIEUR DE MAUGIRON.</strong><discours loc="CathMed" id="640229.LCM10.FONT" date="156429février">
  <p> Mons<sup><small>r</small></sup> de Maugiron, aiant Montbrun faict entendre au Roy, monsieur mon filz, et à moy, combien il vous est nécessaire de faire ung tour par deçà, affin de donner ordre à certains voz affaires qui vous y sont de grande importance, nous vous avons bien voullu pour ce accorder vostre congé, encores que vostre presence en Dauphiné y soyt plus requise en ce temps-cy que en ung aultre, pour y contenir en ce commancement les choses au bon chemyn de repoz, unyon e transquilité qu'elles ont prinses, esperant neantmoings que vostre voyaige ne sera sy long, et que vous layerez les affaires de ce costà là, avant que d'en partir, en sy bon estat et en sy bonnes mains, qu'il n'en adviendra pour vostre absence aucun inconvenient; joinct que nous escripvons presentement à mon cousin le mareschal de Vieilleville qu'il y tourne ung peu les yeulx, ainsy que vous dira plus amplement de nostre part ledict Montbrun. Priant Dieu vous donner, Mons<sup><small>r</small></sup> de Maugiron, ce que desirez. Escript à Fontainebleau, le dernier jour de febvrier 1563 (1564).</p>
  <p> <hi style="font-variant: small-caps">Robertet</hi>.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640000.LCM10.SL.b'>Lettre n° 640000.LCM10.SL.b<a href="https://beatricemundo.github.io/lettresmedicis6466/#640000.LCM10.SL.b">↑</a></h2><strong> À MADAME MA FILLE LA ROYNE CATOLIQUE.</strong><discours loc="CathMed" id="640000.LCM10.SL.b" date="[1564Février-mars]">
  <p> <rs type="personne-famillepouvoir">Madame ma fille</rs>, <rs type="passage-pouvoir">j'ai voleu que <rs type="personne-pouvoir">set porteur</rs> s'an retournast, pour l'aucasion que vous voyrés par les lettres que <rs type="personne-famillepouvoir">le Roy vostre frere et moy</rs> ayscrivons <rs type="personne-pouvoir">au sieur de Saynt-Suplice</rs>, afin que, se l'on mandest, come l'ons ha acoteumé, dè menterie <rs type="personne-famillepouvoir">au Roy vostre mary</rs>, qu'i lui puise dire la verité; et m'aseurant qu'i ne faudra de vous fayre entendre tout, je ne vous en fayré rediste</rs>, et <rs type="passage-pouvoir">seulement vous diré que je trove mervilleusement aystrange que <rs type="personne-pouvoir">le pappe</rs> aye lesé proseder à l'ancontre della <rs type="personne-famillepouvoir">royne de Navarre</rs>, coment yl ont fayt à Romme; car s'est pour mestre toutte la Cretienté en guerre, sachant bien que <rs type="personne-famillepouvoir">le Roy mon fils</rs> ne soufrira jeamais que l'on lui fase mal, ni à son peys, d'aultant que, oultre set qu'ele lui ayst de parentaie, ses dis peys son si jeugnans au sien, qu'i n'andurera poynt que <rs type="personne-pouvoir">le pappe</rs> ni l'ynquisition le meste en proye; car nous savons trop bien où y voldrest à la fin venir; mais y ne sera ni en leur puisance ni d'aultre quique se soint de nos tems....</rs> <rs type="passage-famillepouvoir">qu'i nous feuset fayre aystre aultre que bons amis, <rs type="personne-famillepouvoir">frere</rs> et <rs type="personne-famillepouvoir">mere</rs> très afectionée du <rs type="personne-famillepouvoir">roy vostre mari</rs></rs>.</p>
  <p><rs type="passage-pouvoir">Et vous prie, afin de rompre tous ses mauvais et sot desayn de tant de jeans qui aunt envie sur nostre byen, et de voyr que comenson peu à peu à acomoder le repos de set royaume</rs>, que fasié tant que je la puise voyr; car, jusques à set que je aye set heur, y ne fayron que mestre pouine de bruller le monde.</p>
  <p><rs type="passage-pouvoir">Dites au prinse d'Eboli et au duc d'Albe, s'il y est, qu'i fault qu'i faset se servise à leur mestre et à tulte la Cretienté de nous fayr voyr avent qu'i s'elongne de là où il est; et ne cregnés d'i employer tout seult et selles que pansés y povoyr ayder pour fayre venir à bon fin sete veue. Et me mendés à la verité set que ce sera, et ne vous lesés plus repetre de dire : y ne se peult encore, mès nous fesan savoyr la verité si je le douis aysperer et dans quel temps et aù se sera le lieu. Et quant en seré aseuraye de toutes, envoyé-moy heun homme</rs>, et <rs type="passage-famillepouvoir">fayste que <rs type="personne-famillepouvoir">le roy vostre mary</rs> lui-mesme escrive le temps et le lieu, afin que l'on ne m'en douynt aysperance, come à eun enfant au à heune sotte; car je l'ayme trop pour n'avoyr set plesir de le voyr et pour m'en donner aysperance s'i ne le veuct. Je vous prie, ne fallés de fayre set que ysi desubs et m'avertir de tout</rs>. <rs type="passage-pouvoir">Nous feusion dejeà parti pour aler tenir <rs type="personne-famille">vostre nepveu de Lorayne</rs>, mès nous atendons la reponse de <rs type="personne-pouvoir">la royne d'Engletere</rs>, pour après nous y ann aler et de là à Lion et en Languedoc</rs>. <rs type="passage-famillepouvoir">Et cependant que je aye la verité de vous de set que je douis aysperer de voyr ou non <rs type="personne-famillepouvoir">le roy vostre mari et vous</rs>; car s'et la chance de set monde que desire le plus</rs>.</p>
  <p><rs type="personne-famillepouvoir">Vostre bonne mere</rs>,</p>
  <p><hi style="font-variant: small-caps">Caterine</hi>.</p>
</discours>


</article><article><h2 id='640300.LCM10.FONT'>Lettre n° 640300.LCM10.FONT<a href="https://beatricemundo.github.io/lettresmedicis6466/#640300.LCM10.FONT">↑</a></h2><strong> À MADAME MA FILLE LA ROYNE CATOLIQUE.</strong><discours loc="CathMed" id="640300.LCM10.FONT" date="[1564—6-12mars]">
    <p><rs type="personne-famillepouvoir">Madame ma fille</rs>, <rs type="passage-pouvoir">envoyant <rs type="personne-pouvoir">cet pourteur</rs> vers nostre <rs type="personne-pouvoir">embasadeur</rs> pour l'aucasion que entendrés de lui, je n'é voleu faillir par mesme moyen vous ayscripre la presente, encore que je n'aye pas grent nouvelles à vous mender pour n'estre rien surveneu de nouveault depuis ma derniere letre</rs>; qui sera cause que ne fayré sele-cy guiere longue. <rs type="passage-famillepouvoir">Et sera seulement pour vous aseurer coment, Dieu mersi, les afayres contineue tous les jours de bien en myeulx, et toutes chause vont et augmentent en la pays et repos que, Dieu mersi, nous soumes</rs>. <rs type="passage-pouvoir">Ay partons lundi prochayn, qui est après la my-caresme pour nous enn aler ha Bar-le-Duc tenir sur lé fons <rs type="personne-famille">vostre nepveu</rs></rs>; <rs type="passage-famille">et encore que <rs type="personne-famille">vostre seur de Loreyne</rs> aye la petite verole, si espere-ge que ne laira d'estre si bien guerie à Casimodo, que ne fauldra de s'i trover aveques <rs type="personne-famille">son fils</rs></rs>.</p>
    <rs type="passage-pouvoir"><rs type="personne-pouvoir">L'amyral</rs> ayst veneu ysi prendre congé du <rs type="personne-famillepouvoir">Roy mon fils et de moy</rs>, avant que en soyons partis, pour, le mesme jour que nous partirons, s'an retourner ha Chatillon; et ha mené ausi sa femme, et n'ayst acompagné que de son treyn acoteumé du temps du <rs type="personne-famillepouvoir">Roy mon signeur</rs></rs>. <rs type="passage-famillepouvoir">Je vous ay voleu dire sesi en pasant, afin que l'on ne vous en fase heune novelle alarme; car, Dieu mersi, tout va si bien, que j'espere, aveques son ayde, de revoyr byenlot set royaume en ausi grent repos que l'ayés jamès veu; set que je lui suplye, et de vous fayr aystre grose, yncontient que aurés de retour <rs type="personne-famillepouvoir">le roy vostre mary</rs>, pour la chause du monde que desire le plus</rs> <rs type="personne-famillepouvoir">vostre bonne mere</rs></p>
    <p> <rs type="passage-famille"><rs type="personne-famillepouvoir">Ma fille</rs>, je vous envoy du crespe que Augilant m’a dist, et vostre talleur, que enn Espagne u n’i enn y a poynt de semblable; s’il est asés beau pour la Prinsese, je seré bien ayse que lui ballié</rs>.</p>
</discours>


</article><article><h2 id='640301.LCM02.FONT.a'>Lettre n° 640301.LCM02.FONT.a<a href="https://beatricemundo.github.io/lettresmedicis6466/#640301.LCM02.FONT.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="640301.LCM02.FONT.a" date="1564–1ermars">
  <p> Mon cousin, ayant entendeu du présent porteur tout ce que luy avez donné charge de me dire, de nostre part j'ay faict faire une lettre que vous escript le Roy mon filz pour monstrer que nous sommes si bien avecq le roy catholicque mon beau-filz, qu'il ne désire ny demande que de vivre en perpétuelle paix et amytié avecques nous, et que, estant avec cela le Roy mon filz délibéré de conserver en ce royaulme le repos et la pacification qui y est establye et ne permettre que personne l'altère et interrompe, chascun a bien occasion de demeurer content et hors de crainte, de trouble et mouvement. Vous vous ayderez de ladicte lettre que je vous envoye pour asseurer ceulx qui ont encores quelque défiance selon que vous estimerez les choses le requérir, et ayant donné charge à ce porteur de vous dire aulcunes choses de ma part, je m'en remectray à sa suffisance et prieray Dieu, mon cousin, qu'il vous ayt en sa très sainte garde.</p>
  <p> Escript à Fontainebleau, le premier jour de mars 1563 (1564).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640301.LCM02.FONT.b'>Lettre n° 640301.LCM02.FONT.b<a href="https://beatricemundo.github.io/lettresmedicis6466/#640301.LCM02.FONT.b">↑</a></h2><strong> À MON COUSIN  MONSIEUR DE MONTMORENCY,  MARÉCHAL DE FRANCE.</strong><discours loc="CathMed" id="640301.LCM02.FONT.b" date="1564–1ermars">
  <p> Mon cousin, j'ay entendu de Monsieur de Nemoux que l'on a mys des presches aux faulxbourgs de la ville de Nemoux suivant la nomination qu'en fut faicte, et m'a pryé, d'aultant qu'il craindroit, estant là, que cela feust cause de quelque désordre et aussi qu'ilz ne s'y peuvent mectre sans le consentement de luy, qui en est seigneur, de voulloir commander qu'ilz feussent mys en quelque lieu du bailliaige, où ilz seront plus à propos pour sa commodité, dont je n'ay voulu faillir et vous escripre pour vous prier de regarder en cela de l'accommoder et le contenter le plus que vous pourrez. Il est à Paris mallade, je vous prye l'aller veoir pour en deviser avecques luy et regarder d'aultres lieux qu'il vous nommera, où il luy semble que lesdictz presches pourront estre plus commodément, et n'ayant de quoy faire la présente plus longue, je prieray Dieu, mon cousin, vous avoir en sa saincte et digne garde.</p>
  <p> De Fontainebleau, le <hi style="font-variant: small-caps">i</hi><sup><small>er</small></sup> jour de mars.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640306.LCM02.FONT.a'>Lettre n° 640306.LCM02.FONT.a<a href="https://beatricemundo.github.io/lettresmedicis6466/#640306.LCM02.FONT.a">↑</a></h2><strong> À MONSIEUR DU FERRIER.</strong><discours loc="CathMed" id="640306.LCM02.FONT.a" date="1564—6mars">
  <p> Monsieur du Ferrier, tout ainsi qu'il vous avoit par cy-devant esté mandé ne vous faire recepvoir en la charge d'ambassadeur du Roy monsieur mon fitz auprès de la Seigneurie de Venise, sinon pour certain temps, en attendant que nous eussions faict ellection de quelque aultre personne pour les occasions que l'on vous faisoit entendre, aussi pour les mesmes considérations ledict sieur Roy mon filz s'est depuys advisé de ne commectre ceste charge en aultres mains que les vostres, pour l'asseurance qu'il a qu'il ne sçauroyt envoyer aulcung aultre qui s'en peult mieulx, plus saigement et dextrement acquicter que vous ferez; au moyen de quoy je m'asseure que aymant, comment vous faictes, le service dudict sieur Roy mon filz, vous ne prendrez que en bonne part tout ce qui a esté faict en cecy et que cella ne diminuera nullement la bonne volunté que vous avez à sondict service, en ayant jusques icy faict si ample démonstration que je vous puys asseurer, Monsieur du Ferrier, que si se présente jamays occasion pour le recognoistre envers vous, je ne fauldray de tenir la main et de faire pour vous et vostre advancement tout ce qu'il me sera possible, et en cest endroict je prieray Dieu, Monsieur du Ferrier, qu'il vous ayt en sa saincte et digne garde. Escript à Fontainebleau, le <hi style="font-variant: small-caps">vi</hi><sup><small>e</small></sup> jour de mars 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640306.LCM02.FONT.b'>Lettre n° 640306.LCM02.FONT.b<a href="https://beatricemundo.github.io/lettresmedicis6466/#640306.LCM02.FONT.b">↑</a></h2><strong> À MON COUSIN LE DUC DE FLORENCE.</strong><discours loc="CathMed" id="640306.LCM02.FONT.b" date="1564—6mars">
  <p> Mon cousin, j'ay bien voullu accompaigner de la présente celle que le Roy monsieur mon filz vous escript, par où vous entendrez la prière qu'il vous faict à ce que vous vueillez faire délivrer et mettre ès mains du seigneur de Ville-Parisis, son ambassadeur auprès de Nostre Sainct Père le Pape, ou de celluy qu'il envoyera pour cest effect devers vous, affin d'en faire puis après ce qui luy a esté ordonné le canon et boullets, qui furent laissez en garde au seigneur Chupin vostre lieutenant, lorsque le feu Roy mon filz dernier décédé retira ses forces de Toscane, et m'asseurant que vous vouldrez bien complaire et gratiffier à la requeste que ledict seigneur Roy mon filz vous faict en cest endroict, je ne vous y persuaderay poinct davantage. Priant Dieu vous donner, mon cousin, ce que désirez.</p>
  <p> Escript à Fontainebleau, ce <hi style="font-variant: small-caps">vi</hi><sup><small>e</small></sup> jour de mars 1563 (1564).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640308.LCM02.FONT'>Lettre n° 640308.LCM02.FONT<a href="https://beatricemundo.github.io/lettresmedicis6466/#640308.LCM02.FONT">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640308.LCM02.FONT" date="1564—8mars">
  <p> Mon cousin, le Roy monsieur mon filz, oultre la responce qui est faicte à voz articles et instructions, vous faict une si ample responce à tout ce que nous avons eu de vous et deux ou trois de voz dépesches qu'il ne me reste à vous dire grand cas; car, quant à la plaincte que me faictes de vostre compaignie, je me remectz sur ce que vous en entendrez de mon compère vostre père, qui vous en satisfera mieulx que personne, me contentant seullement de vous dire et asseurer que cela n'a esté faict ny pour vous deffavoriser, ny pour vous plus mal traicter que beaulcoup d'aultres princes et seigneurs, qui en ont aultant souffert que vous, encores que du commencement ilz l'ayent trouvé aussy mauvays, mais depuis, entendant les raisons qui nous ont meu en l'égalité qui a esté guardée en cela, ils s'en sont contentez; vous asseurant que le Roy monsieur mon fils n'a pas moindre satisfaction de voz services et mérites que vous le pouvez désirer, laquelle bonne opinion je sçays que vous ne lui laisserez pas perdre, continuant à le bien servir, comme vous avez faict jusques icy. Je vous pryray, pour la fin, de faire observer l'édict sans aucune acception de religion ny de personnes, ainsy que vous m'avez promis; et, de ma part, je vous tiendray aussy la promesse que je vous ai faicte de ne croire riens de vous au contraire, que je n'en voye de grandes apparences. J'espère que nous vous verrons bien tost, estans résoluz, incontinant après cette mi-caresme, nous achemyner à Bar, et de là à Lyon, pour après vous aller veoir en vostre gouvernement; et n'ayant de quoy faire la présente plus longue, je pryray Dieu, mon cousin, vous avoir en sa saincte et digne garde. De Fontainebleau, le VIlle jour de mars 1563 (1564).</p>
  <p> (De sa main.) Je m'aseure que quelque chause que l'on die, que ne fauldré de vous souvenir de la promesse que fistes au Roy mon filz et à moy de n'avoyr respect ni ayguart à rien, ny à personne de quelque qualité qu'ele puiset aystre et que fayrié suivent son comendement si bien entertenir ses aydis, qu'yl seroyt aubéi et tous contens, set que vous prie contineuer.</p>
  <p> Votre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640311.LCM02.FONT.a'>Lettre n° 640311.LCM02.FONT.a<a href="https://beatricemundo.github.io/lettresmedicis6466/#640311.LCM02.FONT.a">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640311.LCM02.FONT.a" date="1564—11mars">
  <p> Mon cousin, encores que Rancoigne vous ayt porté une bien ample dépesche, si vous avons nous bien voulu renvoyer le sieur Scipion Vimercat qui a veu les disputes qui ont esté pour les choses qui se sont présentées en vostre gouvernement; sur quoy les dépesches ont esté faictes, celles que vous avez peu veoir, qu'il fault que vous ensuivez, et d'aultant que je vous en ay bien particulièrement discouru et faict entendre ce que j'en avoys sceu et ce que le Roy monsieur mon filz vouloyt et entendoit en estre faict, je ne vous en feray plus long discours, si n'est pour vous prier l'en croire, et je prieray Dieu, mon cousin, vous avoir en sa saincte et digne garde. De Fontainebleau, le <hi style="font-variant: small-caps">xi</hi><sup><small>e</small></sup> jour de mars 1563 (1564).</p>
  <p> (De sa main.) Je vous prie le croyre de set qu'il vous dira de ma part et vous aseurer que nous fayré tousjour conestre que désire vous fayre plésir.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640311.LCM02E.FONT'>Lettre n° 640311.LCM02E.FONT<a href="https://beatricemundo.github.io/lettresmedicis6466/#640311.LCM02E.FONT">↑</a></h2><strong> À MON FRÈRE  MONSIEUR LE DUC DE SAVOIE.</strong><discours loc="CathMed" id="640311.LCM02E.FONT" date="1564—11mars">
  <p> Mon frère, ayant veu, par ce que vous m'avez cy devant escript, le désir que vous avez de retirer en vostre service le secrétaire Boyvin, présent porteur, pour vous en servir au maniement de vos affaires et expéditions d'Estat, si le Roy monsieur mon fils et moy le trouvions bon, j'ay bien voleu vous dire, par la présente, que nous ne le sçaurions avoir que bien agréable, estimant que, pour les bons et honnestes depportemens dont il a usé jusques icy au service de ceste couronne, pour considération de quoy il a très bien mérité que nous l'ayons, comme nous l'aurons toujours, en singulière recommandation, vous n'en pourrez estre que bien et fidellement servy; en quoy faisant, nous en receverons aultant de plaisir et contentement comme si c'estoyt à nous-mesmes, et sy nous espérons qu'il vous donnera en cela occasion de luy faire du bien et de l'advancement. Priant Dieu, mon frère, vous donner ce que désirez.</p>
  <p> Escript à Fontainebleau, le <hi style="font-variant: small-caps">xi</hi><sup><small>e</small></sup> jour de mars 1563 (1564).</p>
  <p> Vostre bonne sœur,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640311.LCM02.FONT.b'>Lettre n° 640311.LCM02.FONT.b<a href="https://beatricemundo.github.io/lettresmedicis6466/#640311.LCM02.FONT.b">↑</a></h2><strong> À MONSIEUR DE TAVANNES,  LIEUTENANT GÉNÉRAL DU ROY AU GOUVERNEMENT DE BOURGOGNE.</strong><discours loc="CathMed" id="640311.LCM02.FONT.b" date="1564—11mars">
  <p> Monsieur de Tavanes, je ne vous feray poinct de redicte de ce que le Roy monsieur mon filz vous escript, mais je vous prieray bien de donner si bon ordre sur ceste réduction de la bende de Forsetz que les soldatz qui seront licentiez ne fa cent pas comme beaucoup d'aultres qui s'estans rassemblez ont faict beaucoup de désordre par où ilz ont passé; et par ce je vous prie leur mectre de si bons prévostz à leur queue que, s'il y en a ung qui face la moindre pillerye que ce soyt, il soyt chastié sur le champ. Vous sçavez comme telles choses se manient et y sçaurez si bien pourveoir qu'il ne fault poinct que je me travaille à vous en riens mander de ma part.</p>
  <p> Pryant Dieu, Monsieur de Tavanes, qu'il vous ait en sa saincte garde. Escript à Fontainebleau, le <hi style="font-variant: small-caps">xi</hi><sup><small>e</small></sup> jour de mars 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640312.LCM02.FONT.a'>Lettre n° 640312.LCM02.FONT.a<a href="https://beatricemundo.github.io/lettresmedicis6466/#640312.LCM02.FONT.a">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640312.LCM02.FONT.a" date="1564—12mars">
  <p> Mon cousin, le Roy monsieur mon filz vous escript si amplement que je n'y sçaurois que adjouster, si n'est vous prier de donner si bon ordre en vostre gouvernement que toutes choses y soient doresnavant plus paisibles qu'elles n'ont esté, et qu'il ne s'entrepreigne riens dont vous ne soyez adverty, faisant entendre à tout le monde qu’il est besoing, pour le repoz d'un chacun, d'observer l'édict de paciffication, et de faire vivre le peuple en paix et tranquilité, et empescher qu'il ne se face aucun remuement, ainsi que nous avons entendu qu'il s'est jà faict et se pourroit encores faire, s'il n'y est bientost pourveu, dont vous nous advertirez incontinant. Cependant, je prie Dieu, mon cousin', vous avoir en sa saincte et digne garde. De Fontainebleau, le <hi style="font-variant: small-caps">xii</hi><sup><small>e</small></sup> jour de mars 1563 (1564).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640312.LCM02.FONT.b'>Lettre n° 640312.LCM02.FONT.b<a href="https://beatricemundo.github.io/lettresmedicis6466/#640312.LCM02.FONT.b">↑</a></h2><strong> À MON COUSIN  MONSIEUR LE CARDINAL DE FERRARE.</strong><discours loc="CathMed" id="640312.LCM02.FONT.b" date="(1564)-12mars">
  <p> Mon cousin, ayant entendu par Giles tout ce que mandez, à quoy je ne vous feray pour ceste heure response, car Me Tomaso sera bientost dépesché vers vous, par lequel vous entendrez de tout bien au long; mais je vous diray comme j'ay esté bien ayse de ce qu'avez mandé, et non pas moy seulement, mais aussi le Roy et Monsieur le Connestable et ne fault pas que vous pensiez que ce que je vous ay escript fust que je eusse aultre opinion de vous que de ce que je vois; mais je voulois bien que fussiez adverty de tout et que fissiez cognoistre à tout le monde vostre intention comme à moy, et comme vous avez faict à ceste heure et vous asseure que vous n'aurez jamais tant de bien et contentement que je vous en désire, comme vous cognoistrez toujours plus par effect que par parole. Me Tomaso m'a dict qu'il est tout prest à vous bailler l'abbaye qu'il vous fera valoir troys mille deux cens livres et, si n'estes content de cela, qu'il vous baillera encores pension jusques à quatre mille francs, mais non pas cela seulement, mais l'evesché et l'abbaye il est prest à la remettre entre mes mains, si vous voulez, ce qu'il demande, que vous contentissiez de l'abbaye, affin qu'il eut meilleur moyen de vous faire service et s'y entretenir honnestement. II en a parlé de si bonne façon et se montre tant affectionné à vous que j'ay bien voulu vous en escripre; car il m'a dist qu'il ne veult tenir bien que de vous. Je ne vous manderay pour ceste heure autre chose, priant Nostre Seigneur vous donner ce que désirez.</p>
  <p> De Fontainebleau, le treiziesme de mars (1564).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640323.LCM10E.FONT'>Lettre n° 640323.LCM10E.FONT<a href="https://beatricemundo.github.io/lettresmedicis6466/#640323.LCM10E.FONT">↑</a></h2><strong> À MESSSIEURS LE PREVOST DES MARCHANS ET ESCHEVINS DE LA VILLE DE PARIS.</strong><discours loc="CathMed" id="640323.LCM10E.FONT" date="156413mars">
  <p> Mess<sup><small>rs</small></sup>, encores que je sçache que vous donnerez toujours telle foy à mon cousin le M<sup><small>al</small></sup> de Montmorency et à tout ce qu'il vous dira de la part du Roy monsieur mon filz et de la mienne, qu'il n'a poinct de besoing d'aucun tesmoignage de moy pour la creance de ce qu'il vous exposera de ma part, si veulx-je vous prier que vous le croyez comme vous feriez moy-mesme, qui prie Dieu, Mess<sup><small>rs</small></sup>, qu'il vous ayt en sa saincte garde.</p>
  <p> Escript à Fontainebleau, le <hi style="font-variant: small-caps">xxii</hi><sup><small>e</small></sup> jour de mars 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640313.LCM02E.FONT'>Lettre n° 640313.LCM02E.FONT<a href="https://beatricemundo.github.io/lettresmedicis6466/#640313.LCM02E.FONT">↑</a></h2><strong> À MESSIEURS LES GENS  TENANS LA COURT DE PARLEMENT À PARIS.</strong><discours loc="CathMed" id="640313.LCM02E.FONT" date="1564—13mars">
  <p> Messieurs, s'en allant présentement à Paris mon cousin le duc de Montmorency mareschal de France, le Roy monsieur mon filz et moy luy avons donné charge de vous dire que nous ne sommes aucunement contentz de la longueur dont vous usez à la publication et vériffication de la déclaration faicte sur l'édict de la subvention faicte des procez et du peu de devoir que vous faictes de le faire observer; en quoy nous vous prions bien fort avoir plus de respect et considération, attendu l’intérest et préjudice très grandz que la longueur en cest endroict nous aporte, selon que vous le fera entendre plus amplement de nostre part mondict cousin, lequel vous croirez en cest endroict comme vous voudriez faire moy-mesme, et suplieray le Créaleur vous donner, Messieurs, ce que désirez.</p>
  <p> Escript à Fontainebleau, le <hi style="font-variant: small-caps">xiii</hi><sup><small>e</small></sup> jour de mars 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640314.LCM02.FONT'>Lettre n° 640314.LCM02.FONT<a href="https://beatricemundo.github.io/lettresmedicis6466/#640314.LCM02.FONT">↑</a></h2><strong> À MON COUSIN  MONSIEUR DE DAMVILLE.</strong><discours loc="CathMed" id="640314.LCM02.FONT" date="1564—14mars">
  <p> Mon cousin, s'en allant le sieur de Malras, maistre d'hostel du Roy monsieur mon fils et le mien, en mon Conté de Lauragays pour donner ordre à toutes mes affaires de mondict Conté, suivant la charge que dès longtemps il en a, je l'ay bien voulu accompaigner de la présente pour vous prier, mon cousin,</p>
  <p> de lui faire tout le plaisir et le favoriser en tout ce qu'il vous sera possible pour mon service, dont il vous requerra, et le croyre de ce qu'il vous dira de ma part, comme vous vouldriez faire à moy-mesmes, et pour ce qu'il m'a faict entendre que, du commencement des troubles et le jour que la ville de Lyon fut saisie, s'estant retiré d'icelle, et s'en allant en mondict Conté pour mesdictes affaires, il sauva de ses meubles et hardes, qui estoyent audict Lyon, le plus qu'il peust pour les transporter en sa maison de Feralz en Languedoc, et entre iceulx y avoyt quelquez armes dorées et aultres, lesquelles, nonobstant le saufconduict que le sieur de Joyeuse, lieutenant général dudict seigneur Roy mon filz en vostre absence, lui eust sur ce donné, le sieur de Myrepois, fils du séneschal de Carcassonne, lui auroyt prinses et arrestées, et puys lui auroit envoyé une promesse de les lui rendre dans certain temps qui est passé, ou bien lui paier - certayne somme contenue en ladicte promesse, pour la valleur d'icelles; et d'aultant que je suis assez asseurée de la fidellité dont a tousjours usé icelluy sieur de Malras au service dudict seigneur Roy mon filz et au mien, et qu'il ne transportoyt sesdictes armes, synon pour les retirer en seureté en sa mayson et les faire servir à contenir le peuple de mondict Conté en paix et trancquilité, lesquelles ledict seigneur Roy mon filz et moy voulions et entendons luy estre entierement rendues; à ceste cause je vous prye de voulloir mander et ordonner bien expressement audict sieur de Myrepoys de luy rendre incontinant lesdictes armes ou, à tout le moyns, là où il ne pourroyt ou vouldroyt le faire, qu'il luy paye la somme contenue en sadicte promesse, selon que je luy en escriptz; ensemble et s'il en faict difficulté ou reffus, je vous prie de faire informer du faict qui a esté commis en cela par ledict sieur de Myrepoys, et, ladicte information faicte, l'envoier au conseil privé dudict sieur Roy mon filz, pour estre pourveu audict sieur de Malras, ainsy que le cas le requerra; car nous n'en tendons que noz serviteurs et officiers, de qui nous recevons de bons, agréables et utiles services, comme nous faict ordinairement le sieur de Malras, soient traictez de ceste façon; ce que je vous prie ne permectre de vostre part, et avoir en cela et toutes autres choses ledict sieur de Malras en ma faveur pour recommandé, ayant la plus grande partie de son bien en vostre gouvernement, et ce me sera bien agréable plaisir. Priant Dieu, mon cousin, vous donner ce que désirez. Escript à Fontainebleau, le <hi style="font-variant: small-caps">xiii</hi><sup><small>e</small></sup> jour de mars 1563 (1564).</p>
  <p> Vostre bonne cousine, <hi style="font-variant: small-caps">Caterine</hi>.</p>
</discours>


</article><article><h2 id='640315.LCM10.SENS'>Lettre n° 640315.LCM10.SENS<a href="https://beatricemundo.github.io/lettresmedicis6466/#640315.LCM10.SENS">↑</a></h2><strong> À MONSIEUR DE BELLIEVRE.</strong><discours loc="CathMed" id="640315.LCM10.SENS" date="156415mars">
  <p> Monsieur Bellievre, pour ce que le Roy monsieur mon filz vous veult employer en chose qui importe à son service, je vous prye que, incontinant la presente receue, vous disposez de voz affaires et vous preparez pour nous venir trouver le plus tost que vous pourrez à Troyes, où nous arriverons lundy ou mardy prochain et où tout le conseil s'assemblera pour y faire quelque séjour. Et m'assurant que vous n'y ferez faulte, je prye Dieu, Monsieur Bellievre, qu'il vous ayt en sa garde.</p>
  <p> Escript à Sens, le <hi style="font-variant: small-caps">xv</hi><sup><small>e</small></sup> jour de mars 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640316.LCM02.SENS'>Lettre n° 640316.LCM02.SENS<a href="https://beatricemundo.github.io/lettresmedicis6466/#640316.LCM02.SENS">↑</a></h2><strong> À MESSIEURS LES CONSEILLERS  ET ESCHEVINS DE LA VILLE DE ROOEN.</strong><discours loc="CathMed" id="640316.LCM02.SENS" date="1564—16mars">
  <p> Messieurs, le Roy monsieur mon filz a bien au long entendu tout ce que vous luy avez escript et vos députez ont remonstré sur le faict des deux émotions advenues dernièrement à Rouen, mais estans choses si préjudiciables à son auctorité et si contraires au repos qu'il désire voir establi et perpétué en son roiaulme qu'il n'est possible de plus, il ne peult pas estre satisfaict ni content que premierement il ne voye qu'il ayt esté faict telle pugnition des chefs et principaux autheurs desdictes séditions, que cela servira à contenir le demeurant en patience et en l'obéissance en ses commandements; à quoy vous ferez bien de tenir la main de vostre part en tout ce qui vous sera possible de donner ordre que lesdictz chefs et principaulx autheurs soient mis ès mains de la justice pour 'en estre faict comme de raison, et pour ce que par le sieur de Carrouges, chevalier de son ordre et son lieutenant audict Rouen en l'absence de mon cousin le mareschal de Brissac, vous entendrez plus simplement son intention sur le tout, je m'en arresteray à luy et vous diray seulement que vous ne sçauriez mieulx faire que de satisfaire à ce qu'il vous dira le plus promptement qu'il vous sera possible, afin que le Roy mondict sieur et filz cognoisse de plus en plus la promptitude de vostre obéissance et ce que vous désirez luy donner de satisfaction et de contentement. Priant Dieu, Messieurs, qu'il vous ayt en sa saincte garde.</p>
  <p> Escript à Sens, le <hi style="font-variant: small-caps">xi</hi><sup><small>e</small></sup> jour de mars 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640316.LCM10.SENS'>Lettre n° 640316.LCM10.SENS<a href="https://beatricemundo.github.io/lettresmedicis6466/#640316.LCM10.SENS">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640316.LCM10.SENS" date="156416mars">
  <p> Mons<sup><small>r</small></sup> de S<sup><small>t</small></sup>-Supplice, depuis le partement de celui de vos gens que je vous ai faict renvoier ces jours passés de Fontainebleau, j'ai esté advertie par Testu, qui reside au Pays-Bas pour le service du Roy monsieur mon fils, que l'on a faict charger audict pays jusques à quinze mil boullets de canon et des pouldres à l'equipolent, pour porter en Hespaigne, et qu'il se faict toute la plus grande diligence qu'il est possible pour en faire tout ce que l'on peult de provision audict Pays-Bas; et encores que les demonstrations et declarations que le Roy catholique faict de l'amitié qu'il vous porte et du desir qu'il a à la conservation de la paix ne me permettent de penser qu'il ayt envie de rien esmouvoir et entreprendre à nostre prejudice, si est-ce que, conferant cet avertissement là avec celui de l'homme qui est passé de Rome en Hespaigne et qui a faict en Provence l'office dont je vous ai dernierement escript, je ne puis garder de vous dire qu'il me semble qu'il y a assez d'argument pour avoir l'oeil ouvert là-dessus; et pour ce je vous prie de descouvrir à quelle fin se faict par delà une telle provision de boulets et de pouldre, s'ils ont entreprinse en main, pour laquelle elle leur soit necessaire, ou si c'est pour aultre occasion, car regardant aucunement ce preparatif, la coste de Provence ou bien ce qui est voisin de leurs frontieres, je ne voudrois pas que nous y fussions prevenus et surpris soubs ombre de bonne foi, ce que je ne dis que j'en soye en defiance, mais pour ce que celui qui en telles choses observe soigneusement les actions de son voisin ne fait rien indigne de leur mutuelle amitié, car [c'est] office de prince prudent qui desire voir cler en toutes choses qui peuvent concerner la seureté de son estat, pour au besoin y donner tout ce qu'il cognoistra estre nécessaire de prompte provision.</p>
  <p> Je viens de sçavoir de mesme lieu que despuis que le cardinal de Grantvelle a pris congé de ma soeur la Duchesse de Parme pour s'en aller en Bourgogne où est sa mere, et faire, ainsi qu'il dict, les partages de leur maison, avant la mort de sadicte mere, qui est fort ancienne, ledict congé n'est que pour deux ou trois mois; mais l'on soupçonne qu'il pourra estre plus long : vous sçaurez si ce ne seroit point pour passer en Espaigne, où je ne doute pas qu'il ne mist peine de nous faire tout le pis qu'il pourroit, tant il nous est bon ami. Priant Dieu, Mons<sup><small>r</small></sup> de St-Sulpice, etc.</p>
  <p> Escript de Sens, le <hi style="font-variant: small-caps">xvi</hi><sup><small>e</small></sup> de mars 1664.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640316.LCM02.VILA'>Lettre n° 640316.LCM02.VILA<a href="https://beatricemundo.github.io/lettresmedicis6466/#640316.LCM02.VILA">↑</a></h2><strong> À MESSIEURS LES CONSULS  ET HABITANTS DE LA VILLE DE MARSEILLE.</strong><discours loc="CathMed" id="640316.LCM02.VILA" date="1564—18mars">
  <p> Messieurs, vous entendrez par la lettre que le Roy monsieur mon filz vous escript présentement, et ce que vous rapporteront vos depputés à leur retour devers vous, la responce qui leur a esté faicte sur le contenu en la requeste et remonstrance quils nous ont présentée, oultre ce quils nous ont dict à bouche de vostre part, et pour ce que je m'asseure tant de la contynuation de vostre fidellité et entière obeyssance à ceste couronne que vous ne fauldrez à vous conformer totallement à l'intention dudict sieur Roy mon filz en cest endroict sans aucun respect ne partialité, je ne vous en diray riens davantaige par la présente, suppliant le Créateur vous donner ce que désirez. Escript à Villeneufve [l'Archevesque], le <hi style="font-variant: small-caps">xviii</hi><sup><small>e</small></sup> jour de mars 1563 (1564). <hi style="font-variant: small-caps">Caterine</hi>.</p>
</discours>


</article><article><h2 id='640317.LCM02.SENS'>Lettre n° 640317.LCM02.SENS<a href="https://beatricemundo.github.io/lettresmedicis6466/#640317.LCM02.SENS">↑</a></h2><strong> À MONSIEUR L'ÉVESQUE DE RENNES</strong><discours loc="CathMed" id="640317.LCM02.SENS" date="1564—17mars">
  <p> Monsieur de Rennes, depuys le parlement de Plumelet, que je vous ay renvoyé au commencement de ce moys, j'ay receu les deux dépesches que m'avez faictes des <hi style="font-variant: small-caps">xii</hi> et <hi style="font-variant: small-caps">xix</hi> du passé, ausquelles je n'ay pas grande responce à vous faire; car quant à ce qui concerne nostre entreveue générale, je n'ay riens à adjouter à ce que je vous en ay dernièrement escript; et puysque ces deux princes actendent la responce que y fera le roy d'Espaigne, mon beau-filz, avant que s'en voulloir résouldre, j'actenderay de mon costé en patience ce qu'ils m'en feront sçavoir, et quant la chose ne réussira pour le regard de ladicte entreveue généralle selon mon premier désir, il me suffira que l'on cognoisse que ce que j'en ay mis en avant et faict procurer n'a esté que pour le bien, repoz et trancquililé universelle de la chrestienté; mais parvenant à ce que je vous ay dernièrement mandé pour l'aultre particulière, je demeureray aussy satisfaicte que d'aultre chose qui sçaurroyt succéder, tant je porte d'amityé au roy des Romains mon bon frère, et désire veoir establye entre luy et moy la mutuelle intelligence dont vous luy avez parlé par ci-devant. Je suis bien ayse que l'Empereur mon bon frère, par le discours que vous luy avez faict des déportements de Chantonnay, ayt esté contrainct de confesser quelque chose de ses maulvays offices, et si ce n'a esté de tous, pour le moings cognoist-il par la meilleure partie qu'il est ung très maulvays ministre, et que, pour l'inimytié qu'il nous porte, il n'a pas failly de desguyzer la vérité de beaucoup de choses, et par ainsy, qu'il ne se doibt pas laisser cy-après si aysément persuader aux choses qu'il pourroyt mectre en avant pour empescher l'establissement de nos alliances, où il se promet bien, s'il va par de là ambassadeur, ou qu'il passe en Espaigne, donner tout ce qu'il pourra de traverses et d'empeschement. Le cardinal son frère a pris congé de ma seur la duchesse de Parme, pour s'en aller en Bourgogne entendre, ainsy qu'il dict, au partaige de leur maison avant la mort de leur mère, qui est malade. Il a prins l'occasion dudict partaige pour couleur et prétexte de son congé, qu'il publye ne debvoir estre que de deux ou troys moys; toutefoys, aulcuns pensent que le terme en sera ung peu plus long, et que l'occasion est aultre qu'il ne veult dire, de quoy le temps nous esclaircyra. Pour le moings, est-il si peu aymé et regretté au Pays-Bas, que chascun se resjouyt de son esloignement. Vous sçaurcz dextrement en quelle opinion en sont ces deulx princes, et m'advertirez de ce que vous en aurez peu apprendre.</p>
  <p> Au demourant, vous sçavez l'instance que l'Empereur nous fit à la fin de noz derniers troubles pour le regard des troys villes de Metz, Thou et Verdun, et en quelle allarme nous fusmes des retenues et levées qui se faisoyent en Allemagne, que l'on disoyt estre pour en faire l'entreprise: de sorte que, pour donner plus de contentement audict Empereur et aux princes de la Germanye, que nous estimons avoir ce faict fort à cueur, nous luy respondimes entre aultres choses que le Roy monsieur mon filz feroyt trouver ses ambassadeurs à la prochaine journée impérialle, pour leur faire responce si honneste et raisonnable sur le faict desdictcs troys villes, qu'ilz auroyent occasion d'en demourer satisfaictz. Et pour ce que vous me mandez que l'on en tient une toute certaine pour le prochain esté, il sera bien nécessaire que vous observiez le plus dextrement qu'il vous sera possible si, entre les choses que l'on dira s'i debvoir traicter, on n'y entremeslera point lesdictes troys villes, pour nous advertir incontinent de tout ce que vous en pourrez apprendre, et me mander de temps à aultre s'il vous semblera nécessaire que le Roy mondict sieur et filz y envoye, ou que nous laissions passer et escouller ladicte Diette sans en faire aulcun aultre semblant, qui est le party que je pensoys bien tousjours estre le meilleur advis, mais aussi considéray-je que la résolution ne s'en peult pas prendre de si loing et qu'il faudra veoir ce que le temps nous en conseillera pour le mieulx. Nous sçaurons ce que le Pape respondra à la demande du mariaige des prestres et de la commission sub utraque, puysque la dépesche est partye pour en faire l'instance, et si nous voyons que l'Empereur mondict bon frère l'obtienne et que cela nous puisse servir de quelque chose, nous regarderons comme nous aurons à nous y gouverner de nostre part.</p>
  <p> Ce n'est pas de ceste heure que j'ai ouy parler du mariage du prince d'Espaigne avec sa tante, mais j'ay tousjours entendu qu'il luy porte si peu d'affection qu'il a déclaré n'en vouloir point du tout, et est tellement ferme en ceste opinion, qu'il n'a pas été possible jusques icy de lui faire gouster ce mariage-là, qu'il monstre desdaigner grandement. Mais que vous ayez sceu comme est passée la victoire du roy de Polloungue contre le Moscovite plus particulièrement que ne contient le mémoire que vous m'en avez envoyé, qui ne semble pas pouvoir estre fort certain quant à l'exécution de ladicte victoire, puisque l'advertisseur mande que, lorsqu'il l'escripvoit, l'on estoit encores à la poursuite de ladicte victoire, je seray bien ayse que vous m'en escripvez les particularitez. Nous sommes partys de Fontainebleau pour, en visitant les principales villes de ce pays de Champaigne, nous acheminer à Chaalons, où nous ferons la prochaine feste de Pasques, et incontinant après la feste de Quasimodo nous rendrons à Bar pour le baptesme de mon petit-filz. Ma fille, sa mère, a été bien fort malade de la petite vérolle et d'une grosse fiebvre, qui luy est survenue par dessus; mais elle se porte bien de ceste heure, et allant en amandant et se fortiffiant de jour à autre, comme j'espère qu'elle fera entre cy et ladicte feste de Pasques, je ne pense pas que sa maladie puisse retarder notre voyaige plus loing que le temps que je vous mande cy-dessus. Ceulx que nous avons envoyés en Angleterre ne sont poinct encores retournés; s'ilz rapportent chose où il y ayt apparence de conclusion de paix, vous en serez incontinant adverty, priant Dieu, Monsieur de Renes, qu'il vous ayt en sa saincte garde.</p>
  <p> Escript à Sens, le <hi style="font-variant: small-caps">xvii</hi><sup><small>e</small></sup> jour de mars 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640323.LCM02.TROY'>Lettre n° 640323.LCM02.TROY<a href="https://beatricemundo.github.io/lettresmedicis6466/#640323.LCM02.TROY">↑</a></h2><strong> À MON FRÈRE MONSIEUR LE DUC DE SAVOIE.</strong><discours loc="CathMed" id="640323.LCM02.TROY" date="1564—23mars">
  <p> Mon frère, le Roy mon filz a commandé au sieur de Fontenilles présent porteur, qu'il ayt à vous aller visiter de sa part, et luy mander comment vous portez de vostre voyage, et ausy si ne luy ferez pas ce contentement que Madame sa tante et vous le veniez veoir à Lyon, où j'espère qu'il pourra estre à la mi-may, et afin que en soyez plus certain, ne fauldra de vous advertir du jour qu'il arrivera audict Lyon, le jour qu'il partira de Bar, où aurions plus tost esté sans la maladie de ma fille, laquelle Dieu mercy est guérie, mais si foible encores que ne peult y venir si tost que je l'eusse bien désiré pour avoir tant plus tost l'heur de vous veoir. Et cependant je vous prieray que je aye de vos nouvelles; car n'en manderez jamais à personne qui plus désire que soyent bonnes et à vostre contentement que faict</p>
  <p> Vostre bonne seur,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640325.LCM02.TROY'>Lettre n° 640325.LCM02.TROY<a href="https://beatricemundo.github.io/lettresmedicis6466/#640325.LCM02.TROY">↑</a></h2><strong> À MON COUSIN  MONSIEUR DE DAMVILLE.</strong><discours loc="CathMed" id="640325.LCM02.TROY" date="1564—25mars">
  <p> Mon cousin, vous verrez, par la lettre que le Roy monsieur mon filz vous escript présentement, quel est son vouloyr et intention sur les sept cents rames à galloches que le Roy d'Espaigne, mon bon filz, vous a faict demander pour armer ses vaysseaulx; laquelle m'asseurant que vous sçaurez très bien ensuyvre et observer, cella me gardera de vous en faire aultre redicte; seullement vous pryeray de nous tenyr le plus souvent que vous pourrez adverlyz de toutes voz nouvelles et occurrences; et en cest endroict, je prye Dieu, mon cousin, vous avoir en sa saincte et digne garde. De Troyes, le <hi style="font-variant: small-caps">xxv</hi><sup><small>e</small></sup> jour de mars 1563 (1564).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640328.LCM02.TROY'>Lettre n° 640328.LCM02.TROY<a href="https://beatricemundo.github.io/lettresmedicis6466/#640328.LCM02.TROY">↑</a></h2><strong> À MONSIEUR DE MAUGIRON,  LIEUTENANT GENERAL AU GOUVERNEMENT DE DAUPHINÉ.</strong><discours loc="CathMed" id="640328.LCM02.TROY" date="1564—28mars">
  <p> Monsieur de Maugiron, par la lettre que le Roy monsieur mon filz vous escript présentement vous entendrez comme il trouve bon, suivant l'insTance que luy ont faicte ceulx de la court de Parlement et des Estatz de Daulphiné, que vous ne bougiez de delà, pour contynuer à y maintenir toutes choses en paix, encores que nous vous eussions accordé vostre congé pour vous en venir par deçà. Pourquoy vous y demourerez et actendrez nostre arrivée à Lyon. Vous povant asseurer que je tiendray si bonne main, qu'il ne vous sera faict aucun fort ne préjudice en voz affaires de deçà, pour vostre absence, ainsi que je vous ay plusieurs foys pryé de croyre de vous en reposer sur moy; ains sera l'endroict où je supplyeray le Créateur vous donner, Monsieur de Maugiron, ce que désirez.</p>
  <p> Escript à Troyes, le <hi style="font-variant: small-caps">xxviii</hi><sup><small>e</small></sup> jour de mars 1563 (1564).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640300.LCM10M.SL'>Lettre n° 640300.LCM10M.SL<a href="https://beatricemundo.github.io/lettresmedicis6466/#640300.LCM10M.SL">↑</a></h2><strong> À MA COUSINE MADAME LA DUCHESSE DE GUISE.</strong><discours loc="CathMed" id="640300.LCM10M.SL" date="1564—Finmars">
  <p> <rs type="personne-famillepouvoir">Ma cousine</rs>, <rs type="passage-famillepouvoir">pansant tousjour vous voyr, je ne vous ayscrivès plus, mès m'ayent dist <rs type="personne-pouvoir">Monsieur le cardinal de Guise</rs> que se ne sera que après Paque et qu'i vous envoyèt <rs type="personne-pouvoir">set pourteur</rs>, je n'é voleu qu'i souit parti san sete letre, pour vous prier me mender de vos novelles, et vous mender des nostres, lequeles, Dieu mersi, sont bonnes</rs>; car, <rs type="passage-pouvoir">depuis que soumes partis de Fontaynebleau, n'avons heuy parler que de chere et de plesir, qui me fayct encore daventage desirer d'aler par lé champs, puisqu'i sert en dus fason : de fayre conestre <rs type="personne-famillepouvoir">le Roy mon fils</rs> et donner aurdre par tout et ne fayre de brullerye à la court</rs>. <rs type="passage-famille">Je panse, mès que [y] soyés, vous y troveré myeulx que à la prese de Paris</rs>. Je prie à Dieu que n'ann ayon plus de semblable et qui vous douint set que desirés.</p>
  <p><rs type="personne-famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640400.LCM10.TROY.a'>Lettre n° 640400.LCM10.TROY.a<a href="https://beatricemundo.github.io/lettresmedicis6466/#640400.LCM10.TROY.a">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640400.LCM10.TROY.a" date="1564Avril">
  <p> Mons<sup><small>r</small></sup> de Saynt-Suplice, ynsin come je vous depechès set pourteur, j'é ayté avertie de quelque menaye que l'on fayst, laquele touche grandement au roy mon beaulx-fils et à nous pour aystre chause qui tent à troubler ses pays et les nostres, chause que je suis après à decouvrir pour yncontinent l'ann avertir, et retien La Mote pour sete ayfaist. Et ayspere qu'i conestra tous les jours de plus en plus l'amour que je lui porte et desire que j'é de voyr contineuer sa grandeur et l'amytié qui ayst entre nous. Et pour se que s'èt par le moyen de quelques jeans de peu de qualité que ses partiques se font, suis après lé fayre prendre pour savoyr d'où vient tut, et enn ay fayst avertir madame de Parme, afin que de son costé ayle fase le semblable. Je n'an mande ryen audict roy mon beau-fils, pour ne savoyr encore à la verité que s'et. Vous luy pouré dire, san luy en faire grent cas; car peut-aystre se ne sera pas grant chose : pour le moyns je y prandré garde, pour le sien come pour le Roy mon fils mesme.</p>
  <p> Je prie Dieu vous avoir en sa guarde.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640400.LCM10.TROY.b'>Lettre n° 640400.LCM10.TROY.b<a href="https://beatricemundo.github.io/lettresmedicis6466/#640400.LCM10.TROY.b">↑</a></h2><strong> À LA ROYNE DE NAVARRE, MA SEUR.</strong><discours loc="CathMed" id="640400.LCM10.TROY.b" date="1564—Avril">
  <p> <rs type="personne-famillepouvoir">Ma seur</rs>, <rs type="passage-pouvoir">j'é reseu vostre letre ay veu coment vous vous aystes acheminaye pour nous venir trover; de quoy je suis byen ayse; ay voyent que desirés savoyr hoù nous pourés trover, je vous avertis que j'espere que <rs type="personne-famillepouvoir">le Roy mon fils</rs> sera dans ennuit quinse jours hà Bar, où yl demeurera sis ou set jours, et après y mestra heun moys au plus hà aystre à Lion, où y me semble que vous sera le plus aysé nous venir trover, ou à Dijon qui seret henn quinse jours plus tot</rs>; et, <rs type="passage-famillepouvoir">sans se que <rs type="personne-famillepouvoir">nostre cher enfant</rs> ayst tombé en courant au barre et que j'é heu peur qui leut mal, nous feusions dejeà à Chalon; mès avent le mestre en chemyn j'é voleu qu'i feut enn état de le povoyr mener aveques nous et ne l'ay voleu abandonner, encore qu'i n'eut pas grent mal, Dieu mersi; et vous puis aseurer qu'il se porte très bien et spere que le troverés en très bonne santé et à mon avys à vostre contentement; car tous seulx qui le voy en sont byen contens et le trovet coment yl est <rs type="personne-famillepouvoir">le plus joly enfant</rs> que je vis jeamès. Je m'aseure que ne le troverés enpiré entre may mayn</rs> : <rs type="passage-pouvoir">de quoy je seré byen ayse que enn ayés le contentement que je desire et que par sela puis-je avoyr quelque temoynage de l'anvye que j'é de vous randre en toutte chause contente, comme je m'aseure que conestré en tout set que je auré de moyen. Je ne vous fayré plus longue letre, me remetant sur <rs type="personne-pouvoir">La Motte, presant pourteur</rs>, que <rs type="personne-famillepouvoir">le Roy mon fils</rs> vous envoye pour vous aseurer de la santé de <rs type="personne-famillepouvoir">vostre fils</rs>, lequel je prie Dieu vous guarder ausi longuement que le desire</rs></p>
  <p><rs type="personne-famillepouvoir">Vostre bonne seur</rs>,</p>
  <p><hi style="font-variant: small-caps">Caterine</hi>.</p>
</discours>


</article><article><h2 id='640401.LCM02.TROY'>Lettre n° 640401.LCM02.TROY<a href="https://beatricemundo.github.io/lettresmedicis6466/#640401.LCM02.TROY">↑</a></h2><strong> À MONSIEUR L'ÉVESQUE DE RENNES.</strong><discours loc="CathMed" id="640401.LCM02.TROY" date="1564—1eravril">
  <p> Monsieur de Rennes, je ne me suis pas fort hastée de faire response à vostre lettre du llUe de ce mois, pour ce que la mienne du <hi style="font-variant: small-caps">xvii</hi><sup><small>e</small></sup> du passé vous aura satisffaict sur le principal poinct d'icelle; par laquelle vous aurez veu que, pourveu que je puisse parvenir à nostre entreveue particulière, je m'accommoderay à tous les tem ps eLà tous les lieux, estant asseurée que le roy des Romains ne choisira poinct lieu qui ne me puisse estre commode, et si proche de noz frontières que nous nous y puissions voir et ouyr commodément; en quoy j'attendz sa résolution et vostre response en bonne desvotion. Nous nous en irons au partyr de Bar faire la visite du Lyonnoys, du Daulphiné et de la Provence, qui est à peu près tout le chemin que nous pourrons faire ceste année, mais que cependant il me sera toujours aisé en peu de temps de me rendre au lieu qui pourra estre advisé entre nous.</p>
  <p> Je ne me sais pas fort advancée à favoriser le faict de Grombach; car le Roy monsieur mon fils et moy n'en avons jamais escript ny à l'Empereur, ny au roy des Romains mes bons frères, ny à pas ung des princes de la Germanye; et ce que je vous en ay mandé a esté seulement pour sçavoir en quelle opinion il est envers mesdictz bons frères, affin que si le Roy mondict sieur et fils estoyt reserché de luy (d'aultant qu'il est de ses pensionnaires) de faire quelque office en sa faveur, il sceust, par ce que luy auriez mandé là dessus, comme il auroyt à s'y gouverner. Je vous prie mettre toute la peine qu'il vous sera possible pour sçavoir que c'est de ce mescontentement général qui court parmy la noblesse d'Allemaigne contre plusieurs princes, et si c'est chose qui fust pour tirer avant; car encores qu'elle semble bien eslongnée de nous, si pourroyt-il avoyr quelque chose de caché là-dessoubz pour faire naistre ung bien grand trouble par toute la chrestienté d'un petit commencement. Je suis bien ayse que ma seur la royne des Romaitis se porte bien de sa gezine. Vous adviserez s'il sera à propoz de vous en congratuler de ma part envers elle et mondict frère son mary. Celluy quej'avoys envoyé1 en Angleterre avec la dépesche que y feit dernièrement Trockmorton, de Fontainebleau, est retourné avec une response de la royne dudict Angleterre, pleine d'espérance de paix. Ledict Trockmorton, que j'avoys renvoyé à Saint-Germain, est arrivé ce jourd'huy pour, avec le sieur Smith leur ambassadeur, parachever de négocier cest affaire, du succès duquel je vous feray advertir incontinent.</p>
  <p> Je prie Dieu, Monsieur de Rennes, qu'il vous ayt en sa saincte garde.</p>
  <p> Escript à Troyes, le <hi style="font-variant: small-caps">i</hi><sup><small>er</small></sup> jour de apvril 1563 (1564) Avant Pasques.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640405.LCM02.TROY'>Lettre n° 640405.LCM02.TROY<a href="https://beatricemundo.github.io/lettresmedicis6466/#640405.LCM02.TROY">↑</a></h2><strong> À MESSIEURS TENANS LA COURT DE PARLEMENT À PARIS.</strong><discours loc="CathMed" id="640405.LCM02.TROY" date="1564—5avril">
  <p> Messieurs, pour ce que les président Baillet1 et conseiller d'Erquivilliers, vos confrères présens porteurs, vous diront avec quelle favorable dépesche ilz vous vont retrouver3, je ne m'estendray à vous en faire plus longue lettre, mais vous prions seulement que vous les croyez de ce qu'ils vous feront entendre de ma part, comme vous feriez moy-mesmes, qui prie Dieu, Messieurs, qu'il vous ayt en sa saincte garde.</p>
  <p> Escript à Troyes le cinquiesme jour d'avril mil cinq cens soixante quatre après Pasques.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640408.LCM02.TROY.a'>Lettre n° 640408.LCM02.TROY.a<a href="https://beatricemundo.github.io/lettresmedicis6466/#640408.LCM02.TROY.a">↑</a></h2><strong> À MONSIEUR DE TAVANNES, LIEUTENANT GÉNÉRAL DU BOT AU GOUVERNEMENT DE BOURGOGNE.</strong><discours loc="CathMed" id="640408.LCM02.TROY.a" date="1564—8avril">
  <p> Monsieur de Tavannes, suivant ce que le Roy monsieur mon filz vous escript présentement, vous ne ferez aulcune difficulté de permectre de tirer des bledz de la Bourgongne à ceulx qui en vouldront mener à Lyon, affin que durant le long ses jour que nous espérons y faire, nous y en puissions trouver toute habondance et commodité, et n'y en puisse advenir aulcune disecte, d'aultant que la compaignye sera bien fort grande, et m'asseurant que vous nous satisferez en cela, je ne vous en diray autre chose par la présente. Priant Dieu vous donner, Monsieur de Tavannes, ce que désirez, Escript à Troyes, le <hi style="font-variant: small-caps">viii</hi><sup><small>e</small></sup> jour de avril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640408.LCM02.TROY.b'>Lettre n° 640408.LCM02.TROY.b<a href="https://beatricemundo.github.io/lettresmedicis6466/#640408.LCM02.TROY.b">↑</a></h2><strong> À MON COUSIN</strong><discours loc="CathMed" id="640408.LCM02.TROY.b" date="1564—8avril">
  <p> MONSIEUR DE DAMVILLE.</p>
  <p> Mon cousin, pour ce que par la dépesche que le Roy monsieur mon filz vous faict présentement, il vous est bien au long satisfaict à tout ce que vous nous avez escript cy-devant par Testu présent porteur, cella sera cause que je me remectray sur luy, et me suffira seulement de vous dire que j'ay esté bien fort ayse d'entendre par vostre lettre que le capitaine Scipion, à son retour, vous a bien fidellement rapporté ce que je lui avoys commandé vous dire de ma part, mesmement de l'asseurance que j'ay que, estant si bon serviteur du Roy monsieur mon fils, comme le vous congnoys, vous n'aurez jamays aultre chose devant les yeulx que le bien de son service, suyvant en cella les vestiges de mon cousin le conestable vostre père, et ne fault point que vous ayez peur que l'on me puysse imprimer de vous aultre oppinion que ceste-là, mays plus tost vous devez estre asseuré que, faisant tousjours bien vostre debvoyr en vostre charge, comme vous avez faict cy-devant, je vous sçaurai en tout et partout bien conserver et maintenyr, faisant en toutes occasions pour vous tout ce qui me sera possible; et n'ayant de quoy vous faire plus longue lettre, je prye Dieu, mon cousin, vous avoir en sa saincte garde. De Troyes, ce viue jour d'avril 1564.</p>
  <p> (De sa main.) Mon cousin, j'é reseu vostre letre et veu set que me mendés et vous prie vous aseurer que n'auré jeam-ès mauvèse aupinion de vous et que fayré set que me priés d'arester seulx qui se playndron pour savoyr si diron vray et si aveques aucasion y fayront leur playnte, et m'aseure que set que me prométés par vostre letre ne fayré faulte de le aysécuter si bien que les aydis du Roy mon fils seront entertinsl, de fason que tous ses sugès pouront vivre en leur méson en seureté, en l'aubéisant comentyl devest, car s'et sa volanté — et la myene de vous fayre conestre en tout set qui vous touchera, come je désire vous fayre plésir.</p>
  <p> Vostre bonne cousine, <hi style="font-variant: small-caps">Caterine</hi>.</p>
  <p> J'é entendu coment l'ons ha voleu touer Boquedemare2 que le Roy mon fils avest envoyé par de là comisère, chause, set l'ayst vraye, très mauvèse, car heun homme qu'il envoye pour fayre la jeustice, que l'on lui fyst tel acte, se seret contenner et dépriser l'autorité du Roy, qui et cause que je vous prye en fayre tele punition qu'on y verra nécessayre.</p>
</discours>


</article><article><h2 id='640411.LCM02.TROY'>Lettre n° 640411.LCM02.TROY<a href="https://beatricemundo.github.io/lettresmedicis6466/#640411.LCM02.TROY">↑</a></h2><strong> À MESSIEURS LES GENS TENANS LA COURT DE PARLEMENT.</strong><discours loc="CathMed" id="640411.LCM02.TROY" date="1564—11avril">
  <p> Messieurs, vous entendrez par la lectre que vous escript le Roy monsieur mon filz la conclusion et l'accord de la paix qui s'est faict entre nous et la royne d'Angleterre dont les conditions sont si honnestes que chascun a occasioD-d'en demeurer contant, ainsi que vous sçaurez dedans quelques jours. Cependant je vous prie que, suivant ce que le Roy mondict fils vous en mande, vous en faictes rendre graces - et louanges à Dieu et continuer en tout ce qui appartient à la tranquillité de la ville de Paris le bon ordre que vous y avez gardé jusques icy, que Marcel présent porteur l'a si amplement tesmoigné au Roy mondict sieur et fils qu'il en est demeuré bien fort satisfaict et pour ce que vous le sçaurez dudict Marcel assez particulièrement je m'en remectray à luy et prieray Dieu, Messieurs, vous avoir en sa saincte garde. Escript à Troyes, le unziesme jour d'avril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640413.LCM02.TROY.a'>Lettre n° 640413.LCM02.TROY.a<a href="https://beatricemundo.github.io/lettresmedicis6466/#640413.LCM02.TROY.a">↑</a></h2><strong> À MONSIEUR DE RENNES.</strong><discours loc="CathMed" id="640413.LCM02.TROY.a" date="1564—13avril">
  <p> Monsieur de Renes, vous verrez, par la lettre que vous escript le Roy monsieur mon filz, l'heureux succès que a pris la négociation de la paix d'entre nous et les Angloys; en quoy les choses se sont si doulcement conduictes et maniées que ung chascun de nous a grande occasion d'en louer Dieu. Et encores que je désire, pour lever l'opinion à la royne d'Angleterre que l'on se vueille avantaiger du traicté, que les conditions n'en soient point encores sceues de nostre part, si considérè-je bien qu'il est raisonnable d'en faire part à l'Empereur et au roy des Romains mes bons frères, pour estre la démonstrati on qu'ilz nous font de leur amitié trop ouverte pour leur céler ung tel faict. Le sommaire doncques dudict traicté est que, sans parler aucunement de Calais, ung chascun des princes demeure en ses droictz, noms, raisons, actions et prétensions, et en ses exceptions et deffences. Les quatre gentilzhommes qui avoient esté envoyez par delà pour ostaiges de la peine de <hi style="font-variant: small-caps">v</hi><sup><small>C</small></sup> m. escuz à faulte de la restitution dudict Calais dedans le temps contenu au traicté du Casteau-Cambrésis nous sont renvoyéz, et le Roy mondict sieur et filz faict bailler à la royne d'Angleterre, d'honnesteté et courtoisie, <hi style="font-variant: small-caps">vi</hi><sup><small>xx</small></sup> m. escuz, assavoir <hi style="font-variant: small-caps">lx</hi>. m. dedans six sepmaines, auquel temps nous sont renvoyez deux desdicts gentilzhommes, et autres <hi style="font-variant: small-caps">lx</hi>. m. escus six sepmaines après et au mesme temps que les deux autres gentilzhommes nous seront rapportez deçà la mer. Voilà en peu de parolles tout le principal suc dudict traicté, car le demeurant ne sont que les mesmes articles du traicté précédent dudict Casteau-Cambresis, et chose, Monsieur de Renes, dont vous regarderez de parler à mesdictz bons frères le plus modestement et saigement qu'il vous sera possible, et poinct à autres que en termes honnestes et généra ulx, pour la considération de ce que je vous en escriptz cy-dessus.</p>
  <p> Au demeurant, vous sçavez l'espérance que mesdictz bons frères ont tousjours donnée de me résouldre à ce prochain moys de may du faict du mariaige du Roy monsieur mon filz, et encores que mon intencion ne soit pas de riens haster en cela, ne que vous vous avancez de leur en parler, mais seullement escoutez ce qu'ilz vous en vouldront dire, si est-ce que, si vous entendez quelque chose de leur intencion et délibération, je seroys bien ayse que vous m'en ad vertissiez incontinent. Vous les observerez en cela le plus que vous pourrez sans parler de riens, car puysqu'ils m'ont tousjours faict dire que j'eusse patience jusques à ce temps-là, il me semble que ce sont eulx qui doivent commencer les premiers. Priant Dieu, monsieur de Renes, qu'il vous ayt en sa saincte garde.</p>
  <p> - Escript à Troyes, ce <hi style="font-variant: small-caps">xiii</hi><sup><small>e</small></sup> jour de avril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640413.LCM02.TROY.b'>Lettre n° 640413.LCM02.TROY.b<a href="https://beatricemundo.github.io/lettresmedicis6466/#640413.LCM02.TROY.b">↑</a></h2><strong> À MONSIEUR DE MATIGNON.</strong><discours loc="CathMed" id="640413.LCM02.TROY.b" date="1564—13avril">
  <p> Monsieur de Matignon, n'ayant riens pour ceste heure à adjouster à la lettre que vous escript le Roy monsieur mon fils, je vous diray seullement que nostre paix avec l'Angloys s'est si gratieusement et amiablement accordée que nous avons les ungs et les autres grande occasion d'en louer Dieu et d'en estre contens, et à ceste heure que nous avons la paix avec tous nos voisins, de regarder à conserver le repoz que nous avons avec si grande difficulté establiz en ce royaume, pour nous garder de tomber ès calamitez dont nous sommes sort ys; chose à quoy je vous prie tenir main de vostre part, au lieu où vous estes, le plus que vous pourrez, selon la fianse que Sa Majesté a en vous. Pryant Dieu, Monsieur de Matignon, qu'il vous ayt en sa garde.</p>
  <p> Escript à Troyes, le <hi style="font-variant: small-caps">xiii</hi><sup><small>e</small></sup> jour d'apvril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640413.LCM02.TROY.c'>Lettre n° 640413.LCM02.TROY.c<a href="https://beatricemundo.github.io/lettresmedicis6466/#640413.LCM02.TROY.c">↑</a></h2><strong> À MONSIEUR DU FERRIER.</strong><discours loc="CathMed" id="640413.LCM02.TROY.c" date="1564—13avril">
  <p> Monsieur le Président, je vous prie incontinent la présente veue de recepvoir une pointe de diamant que le présent porteur vous fera bailler, suyvant la charge qu'il en a de celluy à qui elle appartient, dont vous luy taillerez vostre receu et la m'envoyrez aussi fost seurement par homme exprès que vous depescherez par deçà pour cest Estat et luy commanderez de venir en la plus grande diligence que faire se pourra, de sorte que, pour le plus tard, il puisse estre icy dedans quinze jours et par luy je vous renvoyeray le receu qu'en aurez faict ou bien telle aultre descharge qui vous sera pour ce nécessaire; et d'aultant que ce faisant vous ferez service bien agréable au Roy monsieur mon filz et à moy je vous prie ne faillir de le m'envoyer incontinent, priant le Créateur, Monsieur le Président, qu'il vous ayt en sa saincte garde. Escript à Troyes, le <hi style="font-variant: small-caps">xiii</hi><sup><small>e</small></sup> jour d'avril.</p>
  <p> <hi style="font-variant: small-caps">Caterine</hi>.</p>
  <p> FIZES.</p>
</discours>


</article><article><h2 id='640414.LCM02.TROY.a'>Lettre n° 640414.LCM02.TROY.a<a href="https://beatricemundo.github.io/lettresmedicis6466/#640414.LCM02.TROY.a">↑</a></h2><strong> À MON COUSIN MONSIEUR DE MONTMORENCY, MARESCHAL DE FRANCE.</strong><discours loc="CathMed" id="640414.LCM02.TROY.a" date="1564—14avril">
  <p> Mon cousin, s'en allant à Paris le sieur de Trockmorton, qui a esté l'un des principaulx ministres de la paix, je désire, comme il est bien raisonnable, qu'il soit honnestement traicté et caressé, et à ceste cause je vous prie l'aller visiter et dire au prévost des marchans et eschevins de la ville qu'ilz luy facent présent et aultres honnestetez que l'on a accoustumé de faire à personnes que l'on veult caresser. Priant Dieu, mon cousin, qu'il vous ayt en sa saincte garde. Escript à Troyes, le <hi style="font-variant: small-caps">xiiii</hi><sup><small>e</small></sup> jour d'avril 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640414.LCM02.TROY.b'>Lettre n° 640414.LCM02.TROY.b<a href="https://beatricemundo.github.io/lettresmedicis6466/#640414.LCM02.TROY.b">↑</a></h2><strong> À MONSIEUR DE TAVANNES, LIEUTENANT GENERAL DU BOY AU GOUVERNEMENT DE BOURGOGNE.</strong><discours loc="CathMed" id="640414.LCM02.TROY.b" date="1564—14avril">
  <p> Monsieur de Tavannes, auparavant que je receusse la lettre que m'avez escripte par Pelissier présent porteur, le Roy monsieur mon filz avoyt par grande et meure délibération commandé la suppression de l'estat du feu mareschal de Brissac, affin de réduire ces estatz-là à leur nombre ancien et aux nécessitez où il est pour les choses passées, se descharger des dépenses extraordinaires le plus qu'il pourra, et ayant esté ceste suppression-là jugée si raisonnable et nécessaire, il n'y a eu personne de ceulx qui ont aspiré à l'estat qui n'ayent faict démonstration de s'y voulloir accommoder, comme j'estime que vous ferez de vostre part; cognoissant mesmement, comme vous faictes, le désir que j'ay à vostre avancement que j'auray tousjours aussi recommandé que d'huître serviteur que le Roy mondict sieur et filz ayt en -son royaulme, ayant si bien mérité ung honneur que je sçay comme vous l'avez. Ce porteur vous dira la nouvelle de la paix, qui s'est icy traictée et accordée avec les depputez d'Angleterre, qui a esté si gracieusement, amiablement et respectueusement que chascun a grande occasion d'en louer Dieu et d'en estre contant. Il a esté pris terme pour en faire la publication jusques au <hi style="font-variant: small-caps">xx</hi><sup><small>e</small></sup> de ce moys pour le long chemyn qu'il y a d'icy à Londres, où, comme vous sçavez, la première publication s'en doybt faire pour l'Angleterre, et à Paris pour tout le demeurant de cest Estât. Ce nous sera ung moyen à ceste heure que nous n'aurons plus à penser et pourveoir que au dedans du royaulme pour contenir toutes choses en plus grand repoz et trancquilité; à quoy je vous prie, Monsieur de Tavannes, continuer tousjours à tenir la main aussy ferme et roide qu'il est requis pour l'obéissance et observation des édictz du Roy mondict sieur et filz. Priant Dieu, Monsieur de Tavannes, qu'il vous ayt en sa saincte garde.</p>
  <p> Escript à Troyes, le <hi style="font-variant: small-caps">xiiii</hi><sup><small>e</small></sup> jour d'avril 1564.</p>
  <p> <hi style="font-variant: small-caps">Caterine</hi>.</p>
  <p> BOURDIN  </p>
</discours>


</article><article><h2 id='640415.LCM10.TROY'>Lettre n° 640415.LCM10.TROY<a href="https://beatricemundo.github.io/lettresmedicis6466/#640415.LCM10.TROY">↑</a></h2><strong> À MON COUSIN LE COMTE DE TENDE.</strong><discours loc="CathMed" id="640415.LCM10.TROY" date="156415avril">
  <p> <rs type="personne-pouvoir">Mon cousin</rs>, <rs type="passage-pouvoir">la presente ne sera que pour accompaigner la lettre que <rs type="personne-famillepouvoir">le Roy Monsieur mon filz</rs> vous escript presentement touchant l'heureuse paix et reconcilliation qui a esté faicte avec <rs type="famillepouvoir">la royne d'Angleterre, nostre bonne seur</rs></rs>, ne pouvant vous en mander rien davantage pour ceste heure, que ce que vous verrez par sesdictes lettres. Seullement je vous diray que ce n'a esté sans y avoir longuement travaillé devant que d'y avoir peu parvenir; et toutes foys Dieu nous a, à la fin, faict ceste grace que d'en avoir trouvé les moiens avec ample contentement des ungs et des autres. Quant aux particularitez d'icelle, vous en aurez bientost des nouvelles, ne vous en aiant peu rien mander davantaige pour ceste heure; et par ce faisant fin à la presente, je prieray Dieu, <rs type="famillepouvoir">mon cousin</rs>, qu'il vous ait en sa saincte garde.</p>
  <p> Escript à Troye, le <hi style="font-variant: small-caps">xv</hi><sup><small>e</small></sup> jour d'apvril 1564.</p>
  <p> <rs type="famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640415.LCM02.TROY.a'>Lettre n° 640415.LCM02.TROY.a<a href="https://beatricemundo.github.io/lettresmedicis6466/#640415.LCM02.TROY.a">↑</a></h2><strong> À MONSIEUR MON FILS LE ROY CATOLIQUE</strong><discours loc="CathMed" id="640415.LCM02.TROY.a" date="1564—(15avril)">
  <p> <rs type="famillepouvoir">Monsieur mon fils</rs>, voyent come nous avés fayst conestre, en tout set qu'il a plu à Dieu nous donner, le souin et l'amour que avés heu et porté <rs type="famillepouvoir">au Roy mon fils</rs> et à set royaume, nous n'avons voleu fallir asteure qu'il a plu à Dieu nous fayre la grase de nous donner la pays aveque <rs type="personne-pouvoir">la royne d'Engletere</rs>, de vous en advertir par <rs type="personne-pouvoir">La Motte, présant porteur</rs>, estent aseurés que en naurés le plésir que requiert l'amytié qui est entre <rs type="personne-pouvoir">Vostre Majesté et nous</rs>; come ausi avons coneu le déplésir que avés monstré de nos troubles et afflictions, lesquels Dieu, par sa grase, nous fayst conestre qu'i ne veult plus qu'i contineue, voyent heun bon commensement de repos et d'entière aubéisanse <rs type="famillepouvoir">au Roy mon fils</rs>, lequel, tent plus Dieu luy donnera de repos et pays et bonnes forteunes, tent plus y vous fayra conestre come y n'épargnera jeamès ryen pour vous monstrer par ayfayst que n'avés ny aurés jeamès frère ny amy qui vous veulle l'estre plus seur et parfayst; et, de ma part, en set que auray dé moyen et de puisanse, tant que vivré, mestré pouine de le contineuer en sete bonne volanté vers <rs type="personne-pouvoir">Vostre Majesté</rs>, laquele je prie croire que ne reseverés du <rs type="famillepouvoir">Roy mon fils</rs> jeamès que amour et entière conservation de la pays qui est entre vous dus et de sela qui supplie Nostre-Seigneur vous donner aultent d'heur et de contentement que en désirés.</p>
  <p> <rs type="famillepouvoir">Vostre bonne seur et afectionné mère</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640415.LCM02.TROY.b'>Lettre n° 640415.LCM02.TROY.b<a href="https://beatricemundo.github.io/lettresmedicis6466/#640415.LCM02.TROY.b">↑</a></h2><strong> À MONSIEUR DU FERRIER, AMBASSADEUR À VENISE.</strong><discours loc="CathMed" id="640415.LCM02.TROY.b" date="1564—15avril">
  <p> <rs type="personne-pouvoir">Monsieur du Ferrier</rs>, par la lettre que <rs type="famillepouvoir">le Roy monsieur mon filz</rs> vous escript vous entendrez comme Dieu nous a tant voullu favorizer que de nous envoyer la paix avec <rs type="personne-pouvoir">la royne d'Angleterre</rs>, dont je m'asseure que <rs type="personne-pouvoir">ces Seigneurs</rs> seront fort contentz et avons fort longuement travaillé en ceste négociation devant que d'y pouvoir parvenir; à la fin en ayant trouvé les moyens nous avons si bien accommodé noz affaires les ungs et les aultres que chascun en demeure contant et satisfaict, et pour que de dans peu de jours vous serez plus amplement informé des particularités d'icelle, je ne vous feray la présente plus longue; priant Dieu, <rs type="personne-pouvoir">Monsieur du Ferrier</rs>, qu'il vous ayt en sa saincte garde. Escript à Troyes, le <hi style="font-variant: small-caps">xv</hi><sup><small>e</small></sup> jour d'avril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640415.LCM02.TROY.c'>Lettre n° 640415.LCM02.TROY.c<a href="https://beatricemundo.github.io/lettresmedicis6466/#640415.LCM02.TROY.c">↑</a></h2><strong> À MON COUSIN MONSEIGNEUR LE DUC DE FLORENCE.</strong><discours loc="CathMed" id="640415.LCM02.TROY.c" date="1564—15avril">
  <p> <rs type="famillepouvoir">Mon cousin</rs>, par la lettre que <rs type="famillepouvoir">le Roy monsieur mon fïlz</rs> vous escript, vous entendrez l'heureuse nouvelle de la paix et réconcilliation qui a esté faicte le <hi style="font-variant: small-caps">xj</hi><sup><small>me</small></sup> de ce moys entre ledict <rs type="famillepouvoir">seigneur Roy mon filz</rs> et <rs type="famillepouvoir">la royne d'Angleterre nostre bonne seur</rs>, laquelle, je m'asseure pour l'amytié et affection que vous portez au bien et prospérité des affaires de ce royaume, vous apportera plaisir et contantement; ayant esté icelle paix poursuivye et achevée de telle façon que les ungs et les aultres ont occasion d'en demourer contants et satisfaicts, et d'en louer Dieu, come je fais de ma part, pour avoir par ce moien esté mys fin à nos maulx et calamitez passez. Ayant bien ceste espérance qu'ils seront commancementz de bien et augmentation à l'advenir; car, Dieu mercy, je ne veoy plus entre les subgectz dudict <rs type="famillepouvoir">seigneur Roy mon filz</rs> que toute obéissance, dévotion et fidélité, laquelle on veoyt croistre et augmenter de jour à aultre; et pour te que cy-après vous serez plus amplement informé de toutes les particullaritez d'icelle paix, n'ayant peu les vous mander pour ceste fois, je finiray la présente par prier Dieu, <rs type="famillepouvoir">mon cousin</rs>, qu'il vous doinct ce que plus désirez.</p>
  <p> Escript à Troyes, le <hi style="font-variant: small-caps">xv</hi><sup><small>e</small></sup> jour d'avril 1564. <rs type="famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640415.LCM02.TROY.d'>Lettre n° 640415.LCM02.TROY.d<a href="https://beatricemundo.github.io/lettresmedicis6466/#640415.LCM02.TROY.d">↑</a></h2><strong> À MONSIEUR D'ESCARS</strong><discours loc="CathMed" id="640415.LCM02.TROY.d" date="1564—15avril">
  <p> <rs type="personne-pouvoir">Monsieur d'Escars</rs>, vous entendrez par la dépesche que le <rs type="famillepouvoir">Roy monsieur mon fils</rs> vous faict présentement la nouvelle de la conclusion de nostre paix avec <rs type="personne-pouvoir">les Angloix</rs>, à laquelle, avant que pouvoir parvenir, nous avons assez longuement travaillé. Touteffois Dieu nous a à la fin faict ceste grace d'en avoir trouvé les moiens au contentement et satisfaction des ungs et des aultres. Quant aux particularitez d'icelle, vous les pourrez entendre cy-après plus amplement; mais pour ce que ladicte paix ne doibt prendre commencement que au <hi style="font-variant: small-caps">xxiii</hi><sup><small>e</small></sup> de ce mois, et que cependant ceulx qui sont dedans les portz et havres se vouldroient mettre en mer pour là courir et faire du pis qu'ils pourroient, ou bien les marchans ayant entendu ceste conclusion ne feroient difficulté de sortir, dont il leur pourroit advenir inconvénient; afin d'éviter à tout cella, ledict <rs type="famillepouvoir">sieur Roy mon filz</rs> vous faict amplement entendre son intention, et ce qu'il désire que vous faictes en cest endroict; à quoy je vous prie, de ma part, d'y satisffaire, en priant Dieu, <rs type="personne-pouvoir">Monsieur d'Escars</rs>, qu'il vous ayt en sa saincte et digne garde. Escript à Troyes, le <hi style="font-variant: small-caps">xv</hi><sup><small>e</small></sup> jour de avril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640415.LCM02.TROY.e'>Lettre n° 640415.LCM02.TROY.e<a href="https://beatricemundo.github.io/lettresmedicis6466/#640415.LCM02.TROY.e">↑</a></h2><strong> À MESSIEURS LES GENS TENANS LA COUR DE PARLEMENT À PARIS.</strong><discours loc="CathMed" id="640415.LCM02.TROY.e" date="(1564—15avril)">
  <p> <rs type="personne-pouvoir">Messieurs</rs>, <rs type="famillepouvoir">le Roy monsieur mon filz</rs> vous fait response sur le contenu de vostre dépesche du <hi style="font-variant: small-caps">ii</hi><sup><small>e</small></sup> de ce mois; à quoy je n'ajousterai rien de ma part, si ce n'est de vous assurer que je tiendrai main qu'il soit mis une si bonne fin à l'altercation et incertitude où l'on est pour le regard du lieu de la Ferté-sous-Jouarre, que l'on n'en sera plus en controverse et difficulté, et y survenant quelque bruict, l'on sçaura à qui il touchera d'y pourveoir et comme chacun verra à s'y gouverner. Cependant je vous prie que, suivant ce que le <rs type="famillepouvoir">Roy monsieur mon fils</rs> vous escrit et que je le vous ai mandé ces jours passés, vous faites en sorte que toutes choses demeurent à Paris en la tranquillité qui y est si nécessaire, et qu'il ne s'y mène rien qui soit pour troubler et altérer nostre repos; ce que, pour la conséquence et importance de l'affaire, je ne me puis garder de vous recommander toujours, encore que je sache ce que vous y portez de sincère affection. Priant Dieu, <rs type="personne-pouvoir">Messieurs</rs>, qu'il vous ait en sa garde.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640415.LCM02.TROY.f'>Lettre n° 640415.LCM02.TROY.f<a href="https://beatricemundo.github.io/lettresmedicis6466/#640415.LCM02.TROY.f">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640415.LCM02.TROY.f" date="1564—15avril">
  <p> <rs type="famillepouvoir">Mon cousin</rs>, la présente ne sera que pour accompaigner la lettre que <rs type="famillepouvoir">le Roy monsieur mon filz</rs> vous escript présentement touchant l'heureuse paix et réconciliation qui a esté faicte avec <rs type="famillepouvoir">la royne d'Angleterre nostre bonne seur</rs>, ne pouvant vous en mander rien davantaige, pour ceste heure, que ce que vous verrez par sesdictes lettres; seullement je vous diray que ce n'a esté sans y avoir longuement travaillé devant que d'y avoir peu parvenir, et toutesffoys Dieu nous a à la fin faict ceste grace, que d'en avoir trouvé les moiens avec ample contentement des ungs et des aultres; quant aux particularitez d'icelle, vous en aurez bientost des nouvelles, ne vous en aiant peu rien mander davantaige pour ceste heure, et par ce faisant fin à la présente, je prye Dieu, qu'il vous ait en sa saincte et digne garde. Escript à Troyes, le <hi style="font-variant: small-caps">xv</hi><sup><small>e</small></sup> jour d'apvril 1564.</p>
  <p> <rs type="famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>,</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640416.LCM10.TROY.a'>Lettre n° 640416.LCM10.TROY.a<a href="https://beatricemundo.github.io/lettresmedicis6466/#640416.LCM10.TROY.a">↑</a></h2><strong> À MONSIEUR DE SAINT-SUPLICE. CHEVALIER DE L'ORDRE DU ROY MON FILZ ET SON AMBASSADEUR EN ESPAGNE</strong><discours loc="CathMed" id="640416.LCM10.TROY.a" date="1564—16avril">
  <p> <rs type="personne-pouvoir">Monsieur de S<sup><small>t</small></sup>-Supplice</rs>, <rs type="personne-pouvoir">le sieur de La Mothe, gentilhomme ordinaire de la chambre du <rs type="personne-famillepouvoir">Roy monsieur mon filz</rs></rs>, <rs type="passage-pouvoir">s'en va vous trouver, si bien instruit de toutes choses que vous pouvez desirer d'entendre, et il vous porte si ample instruction de l'intention du <rs type="personne-famillepouvoir">Roi mon filz</rs> sur plusieurs particularités</rs>, qu'il ne me reste à ajouter à sa despesche que prier luy adjouster foy comme à moy mesme.</p>
  <p> Priant Dieu, <rs type="personne-pouvoir">Mons<sup><small>r</small></sup> de S<sup><small>t</small></sup>-Supplice</rs>, qu'il vous ait en sa garde.</p>
  <p> Escript à Troyes, le <hi style="font-variant: small-caps">xvi</hi><sup><small>e</small></sup> d'apvril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640416.LCM10.TROY.b'>Lettre n° 640416.LCM10.TROY.b<a href="https://beatricemundo.github.io/lettresmedicis6466/#640416.LCM10.TROY.b">↑</a></h2><strong> À MON COUSIN LE SIEUR DE VIEILLEVILLE, MARESCHAL DE FRANCE.</strong><discours loc="CathMed" id="640416.LCM10.TROY.b" date="156416avril">
  <p> 
<p hand="Laur"><rs type="famillepouvoir">Mon cousin</rs>, j'ai receu vostre lettre du douziesme de ce moys, par laquelle j'ay veu vostre advis touchant mon longis, que je trouve si bon que je vous prie faire la reparation que me mandez de la chappelle pour faire une salle fresche, car je me doubte que la saison en sera quand nous arriverons à Lyon; au demeurant, j'ay entendu la remontrance que <rs type="personne-pouvoir">les comtes de Sainct-Jehan</rs> m'ont faict touchant ce que vous fust dernièrement mandé pour les ruynes du cloistre, en quoy ilz pretendent avoir tant d'interest, pour leur estre par là osté le moyen de refaire et reediffier leurs maisons, que <rs type="personne-famillepouvoir">le Roy monsieur mon filz et moy</rs> nous contentons que leurs ruynes leur demeurent là où elles sont pour en reediffier leurs maisons, pourveu qu'ilz fassent nettoyer la place et les advenues d'icelle et les rues par où l'on y peut aller et que lesdictes ruynes ilz les laissent et serrent appart au lieu où elles n'incommodent ladicte place, vous ayant voullu renvoyer en toute diligence celluy qu'ilz m'ont envoyé, afin que vous ne passassiez oultre. Priant Dieu, <rs type="personne-famillepouvoir">mon cousin</rs>, vous avoir en sa saincte et digne garde.</p> 
<p hand="Laur">De Troye, ce <hi style="font-variant: small-caps">xvi</hi><sup><small>e</small></sup> jour d'apvril 1564.</p> 
<p hand="Cath"><rs type="personne-famillepouvoir">Mon cousin</rs>, <rs type="personne-famillepouvoir">le Roy mon filz</rs> a accordé <rs type="personne-pouvoir">aux comtes de Sainct-Jehan</rs> que les ruynes demeurent comme elles sont et seullement que la place qui de tout temps estoit devant l'église et son longis soit nettoyé et les rues pour pouvoir aller d'ung cousté et d'aultre, et à ceste fin je vous ay bien voullu escripre la presente, affin que le fassiez faire ainsi. Quant à nostre longis, je tiens bon vostre advis et m'en remetz à ce que vous cognoistrez estre le meilleur et plus aysié.</p></p>
  <p> 
<p hand="Cath"><rs type="famillepouvoir">Vostre bonne cousine</rs>,</p></p>
  <p> 
<p hand="Cath"><hi style="font-variant: small-caps">Caterine</hi></p>.</p>
  <p> 
<p hand="Laur"><hi style="font-variant: small-caps">Laurencin</hi></p>.</p>
</discours>


</article><article><h2 id='640416.LCM10.TROY.c'>Lettre n° 640416.LCM10.TROY.c<a href="https://beatricemundo.github.io/lettresmedicis6466/#640416.LCM10.TROY.c">↑</a></h2><strong> À MESSIEURS LES COMTES DE SAINCT-JEHAN DE LYON.</strong><discours loc="CathMed" id="640416.LCM10.TROY.c" date="1564—16avril">
  <p> <rs type="personne-pouvoir">Messieurs</rs>, ayant entendu ce que vous m'avez mandé par vostre depputé, <rs type="personne-famillepouvoir">le Roy, monsieur mon filz</rs>, a trouvé voz remonstrances si bonnes et pertinentes, que les choses demeureront comme vous les avez offertes; car, tenant la grande place nette et les advenues d'icelle et rues pour aller et venir, il est content que les ruynes demeurent au lieu où elles sont, affin que vous ayez moyen de rebastir de cela voz maisons, vous asseurant que telle a tousjours esté nostre intention et qu'aulcune solicitation n'a esté cause de la depesche qui a esté faicte, sinon affin que <rs type="personne-famillepouvoir">le Roy mondict S<sup><small>r</small></sup> et filz</rs>, estant là, n'eust ce spectacle mal sceant devant ses yeulx, dont je vous ay bien voullu advertir en toute diligence, affin que l'on n'y besoigne plus avant, priant Dieu, <rs type="personne-pouvoir">Messieurs</rs>, vous avoir en sa saincte et digne garde.</p>
  <p> De Troye, ce <hi style="font-variant: small-caps">xvi</hi><sup><small>e</small></sup> jour d'apvril 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640417.LCM02.BARL'>Lettre n° 640417.LCM02.BARL<a href="https://beatricemundo.github.io/lettresmedicis6466/#640417.LCM02.BARL">↑</a></h2><strong> À MONSIEUR L'AMIRAL DE CHATILLON.</strong><discours loc="CathMed" id="640417.LCM02.BARL" date="1564—17avril">
  <p> <rs type="famillepouvoir">Mon cousin</rs>, j'ay receu les deux lectres que m'avez escriptes des <hi style="font-variant: small-caps">vii</hi>et douziesme de ce moys. Et vous diray quant au mémoire que ceulx de la relligion prétendue refformée vous ont envoyé pour me présenter qu'il y a jà quelques jours que deux d'entre eulx se sont retirez par devers <rs type="famillepouvoir">le Roy monsieur mon filz et moy</rs> pour nous présenter le semblable mémoire qui a esté remis au Conseil pour le veoyr et faire pourveoir sur le contenu en icelluy, ainsy qu'il sera de justice et de raison. Et ayant vostredicte lectre, je l'ay de nouveau commandé à <rs type="personne-pouvoir">Monsieur le chancellier</rs> qui m'a dict leur avoir jà faict expédier une bonne partie des provisions qui leur sont nécessaires, et que à Chaalons où a esté mandé le président S<sup><small>t</small></sup> Antho, il fera satisfaire au demourant, vous voullant bien asseurer qu'il n'y a personne en ce royaulme qui désire plus que moy l'observation des ecdicts et ordonnances du <rs type="famillepouvoir">Roy mondict sieur et filz</rs>, ne quy soyt plus marrye de veoyr que ceulx qui les violent ne sont pugnyz avec si prompte justice et démonstracion que mérite leur. faulte. Ce qui ne procède pas que <rs type="famillepouvoir">le Roy mondict sieur et filz et moy</rs> ne l’ayons ordinairement escript et mandé bien expressément, comme nous faisons encores journellement, à ceulx qui ont en main la justice, lesquelz à en dire la vérité n'y ont pas faict en la pluspart des lieux grand devoir jusques à présent, qui est l'une des principalles causes qui a faict entreprendre <rs type="famillepouvoir">au Roy mondict sieur et filz</rs> les voyaiges qu'il faict, affin de faire si clairement entendre par tous les lieux où il passe quelle est en cela son intencion qu'il n'y ayt plus personne qui puisse se forger ung prétexte ou occasion d'y contrevenir. Là-dessus, il fault que je vous dye qu'il me desplaist bien fort de la deffiance en laquelle vous me mandez que sont entrez ceulx de ladicte relligion pour ung faulx bruict que l'on a faict courir que l'on se délibère avoir bientost la raison d'eulx et que cella se doibt effectuer à Lyon; car s'ilz fondent ceste deffiance sur craincte qu'ilz ayent que <rs type="famillepouvoir">le Roy mondict sieur et moy</rs> voullions faire rompre et révocquer l'ecdict de pacifficacion, il me semble que les déclaracions, tant publicques que particulières que luy et moy avons faictes du contraire et les commandemens qu'il faict encores chascun jour tant à ses officiers que à sa noblesse par tous les lieux où ilz passent d'entretenir ledict ecdict de pacifficacion inviolablement et faire sévèrement punir les transgresseurs et violateurs doivent bien suffire à leur lever une si faulse opinion. Oultre cela vous sçavez ce que je vous en ay dict et déclairé en particulier, ce que je veulx bien vous remémorer et asseurer encores par la présente qui est que <rs type="famillepouvoir">le Roy mondict sieur et filz et moy</rs> n'avons jamais pensé, comme aussy à la vérité n'avons nous encores veu personne qui nous ayt conseillé de rompre ledict ecdict de paciffication. Et quant il y en auroyt qui se mectroient en peine de le nous voulloir persuader, asseurez-vous que je connoys trop clairement le dangier d'une telle entreprinse, et quant cela n'y seroyt, j'ay si cher le repoz de cest Estat et désire tant la conservation de tous les subjectz du <rs type="famillepouvoir">Roy mondict sieur et filz</rs> que pour riens du monde je ne vouldroys y avoir consenty et aussy peu permectray-je et endureray, de mon vivant, de qui que ce soyt que telle chose se feist. Et pour ce je vous prye, <rs type="famillepouvoir">mon cousin</rs>, que à tous ceulx qui vous en parleront, vous déclairez ce que je vous en mande et mectez peine de leur lever une si mal fondée opinion, affin quilz ne facent autre estat que de vivre en tranquillité et pascience soubz l'obéissance du <rs type="famillepouvoir">Roy mondict sieur et filz</rs> et de sondict ecdict, qui leur sera observé inviolablement, et que, sur ceste asseurance, ilz se gardent de faire chose qui nous remecte à ung nouveau trouble, pour lequel assoupir si je voye tant peu que ce soyt d'apparence de quelque costé que ce fut, j'employeroys le vert et le secq sans respect de religion, personnes ny autre considération que celle qui appartient à la conservacion du repoz de cest Estat, vous voullant bien dire que je trouve estranges les adviz que l'on me donne de divers endroictz que ceulx de ladicte religion prétendue refformée se pourvoyent d'une si grande quantité d'armes et de toutes autres choses nécessaires pour la guerre et en parlent, la pluspart d'eulx si licencieusement que je désire bien que telz préparalifz cessent et ce bruyt là s'amortisse et se ensepvelisse doulcement; à quoy je vous prye, <rs type="famillepouvoir">mon cousin</rs>, donner tout l'ordre qui vous sera possible et y employer tout ce que vous y avez de moyens, qui est l'un des plus agréables services que vous sçauriez jamais faire <rs type="famillepouvoir">au Roy mondict sieur et filz</rs>. Je feray expédier les deux lectres du <rs type="famillepouvoir">Roy mondict sieur et fils</rs> <rs type="personne-pouvoir">aux roys de Danemarch et de Suède</rs> si tost que vous m'aurez envoyé le mémoire des noms de ceulx qui en ont besoing; mais je faictz grand doubte que, estans lesdictz <rs type="personne-pouvoir">deux roys</rs> en guerre et fortz par mer, les navires que vous entendez envoyer de ce costé là n'y puissent pas aller seurement, et par despit l'un de l'autre l'on leur face quelque dommaige et déplaisir. Touteffoys c'est chose à quoy vous penserez et dont je seray bien ayse d'avoir vostre adviz. Et quant à ce qui concerne la négociation, asseurez-vous que je la favoriseray tousjours en tout ce qui me sera possible, saichant ce qui en proviendra de bien, avantaige et richesse à cest Estat. Pryant Dieu vous avoir en sa saincte garde.</p>
</discours>


</article><article><h2 id='640504.LCM02.BARL'>Lettre n° 640504.LCM02.BARL<a href="https://beatricemundo.github.io/lettresmedicis6466/#640504.LCM02.BARL">↑</a></h2><strong> À MONSIEUR DE MATIGNON, LIEUTENANT DU ROY AU GOUVERNEMENT DE NORMANDIE.</strong><discours loc="CathMed" id="640504.LCM02.BARL" date="1564—4mai">
  <p> <rs type="personne-pouvoir">Monsieur de Matignon</rs>, <rs type="famillepouvoir">le Roy monsieur mon filz et moy</rs> avons esté bien ayses d'entendre que vous ayez faict faire la publication de la paix avec les Anglois, suivant ce qu'il vous en avoit escript. Quant vous aurez sceu que du costé d'Angleterre, ilz auront faict le semblable le long de leurs portz maritimes, vous nous en advertirez, et ferez au demeurant service <rs type="famillepouvoir">au Roy monsieur mon filz</rs> de vous rendre par devers luy le plus tost que vous sera possible, affin que, ayant advisé après vostre arrivée aux choses les plus nécessaires pour le bien et repoz de son pays de Normandye, vous vous en puissiez retourner au lieu de vostre charge incontinent. Pryant Dieu, <rs type="personne-pouvoir">Monsieur de Matignon</rs>, qu'il vous ayt en sa garde. Escript à Bar le Duc, le <hi style="font-variant: small-caps">III</hi><sup><small>e</small></sup> jour de may 1564. <hi style="font-variant: small-caps">Caterine</hi>. <hi style="font-variant: small-caps">Bourdin</hi>.</p>
</discours>


</article><article><h2 id='640506.LCM10.BARL'>Lettre n° 640506.LCM10.BARL<a href="https://beatricemundo.github.io/lettresmedicis6466/#640506.LCM10.BARL">↑</a></h2><strong> À MONSIEUR DE MAUGIRON</strong><discours loc="CathMed" id="640506.LCM10.BARL" date="1564—6mai">
  <p> <rs type="personne-pouvoir">Monsieur de Maugiron</rs>, j'ay receu la lettre que vous m'avez escripte par ce porteur, par laquelle vous me pryez de vous faire donner les beneffices de feu <rs type="personne-pouvoir">mons<sup><small>r</small></sup> de Glandesve, vostre frere</rs>, ce que j'ay esté très marrye de n'avoir peu faire, d'aultant que <rs type="personne-famillepouvoir">le Roy monsieur mon filz</rs> en avoit jà disposé et eust esté aussy contant de vous en gratiffier que nul autre. Mays ne pouvant revocquer ce qu'il en avoit faict, je vous prye de penser que, se presentant quelque autre occasion, vous ne serez aulcunement oublyé, et vous en pouvez reposer sur moy, qui ay aussy grand envye de faire pour vous, que je congnoys voz services le meriter. Et ne vous pouvant rien mander davantage, je prye Dieu, <rs type="personne-pouvoir">Monsieur de Maugiron</rs>, qu'il vous aict en sa saincte garde.</p>
  <p> Escript à Bar le Duc, le <hi style="font-variant: small-caps">vi</hi><sup><small>e</small></sup> jour de may 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640512.LCM02.BARL'>Lettre n° 640512.LCM02.BARL<a href="https://beatricemundo.github.io/lettresmedicis6466/#640512.LCM02.BARL">↑</a></h2><strong> À MONSIEUR DE ST SULPICE.</strong><discours loc="CathMed" id="640512.LCM02.BARL" date="1564—12mai">
  <p> <rs type="personne-pouvoir">Monsieur de S<sup><small>t</small></sup> Sulpice</rs>, la lettre du <rs type="famillepouvoir">Roy monsieur mon filz</rs> est si ample qu'elle me semble satisffaire à tout ce qui vous sçauroyt estre mandé des choses de deçà et ne me reste qu'ung poinct à vous dire, qui est que, comme nous estions à Bar, le jacopin qui estoyt dernièrement en Espagne et dont vous m'avez escript une ou deux foys, qui me vouloyt faire escripre une lettre par <rs type="famillepouvoir">la Royne ma fille</rs>, m'est venu trouver et m'a dict mille manteries, lequel après avoyr ouy et d'aultant avoyr entendu une infinité de ses faictz et menées qui ne vallent riens, je l'ay, sans faire semblant de riens, faist arrester et mectre en lieu où l'on sçaura de luy ce qui l'a meu de faire beaucoup de choses qu'il a faict, dont je vous ay bien voullu advertir, non pour en parler par delà, mais affin que si, par fortune, il y en venoyt quelque bruict, que vous sçachiez les raisons qui nous ont meu de le faire, pour, s'il en estoyt besoing, le dire à <rs type="famillepouvoir">la Royne ma fille</rs> et n'en parler aultrement; car de ces choses là nous n'avons que faire d'en rendre raison à personne. Nous Sommes partys de Bar, nous en allons demain à Lyon, où <rs type="personne-pouvoir">le maréchal de Vieilleville</rs> nous mande que nous trouverons toutes choses en si doux et paisible estat que nous sçaurions désirer.</p>
  <p> (Au dos.) À Monsieur de <rs type="pouvoir">Monsieur de S<sup><small>t</small></sup> Sulpice</rs>, du <hi style="font-variant: small-caps">xii</hi> may 1564.</p>
</discours>


</article><article><h2 id='640515.LCM02.LANG'>Lettre n° 640515.LCM02.LANG<a href="https://beatricemundo.github.io/lettresmedicis6466/#640515.LCM02.LANG">↑</a></h2><strong> À MESSIEUR LES PRÉVOST DES MARCHANS ET ESCHEVINS DE LA VILLE DE PARIS.</strong><discours loc="CathMed" id="640515.LCM02.LANG" date="1564—15mai">
  <p> <rs type="personne-pouvoir">Messieurs</rs>, <rs type="famillepouvoir">le Roy monsieur mon filz</rs> vous faict, responce sur le contenu en vostre dépesche du <hi style="font-variant: small-caps">xi</hi><sup><small>e</small></sup> de ce mois, à quoy je n'adjousteray riens de ma part, si ce n'est de vous asseurer que je tiendray main qu'il soit mis une si bonne fin à l'altercation et incertitude où l'on est pour le regard du lieu de la Ferté-sous-Jouerre et de Brie-Conte-Robert que l'on n'en sera plus en controverse et difficulté, et y survenant quelque novalité l'on sçaura à qui il touchera d'y pourveoir, et comme chascun aura à se gouverner. Cependant je vous prie que suivant ce que <rs type="famillepouvoir">le Roy mondict filz</rs> vous escript et comme je le vous ay mandé ces jours passez vous faictes en sorte que touttes choses demeurent à Paris en la tranquilité qui y est si nécessaire et qu'il ne se meuve riens qui soit pour troubler et altérer vostre repos, ce que pour la conséquence et importance de l'affaire, je ne me puis garder de vous recommander tousjours, encores que je sache ce que vous y portez de sincère affection. Priant Dieu, <rs type="personne-pouvoir">Messieurs</rs>, qu'il vous ayt en sa garde. Escript à Langres, le <hi style="font-variant: small-caps">xv</hi><sup><small>e</small></sup> jour de may 1566. <hi style="font-variant: small-caps">Caterine</hi>. <hi style="font-variant: small-caps">Bourdin</hi>.</p>
</discours>


</article><article><h2 id='640516.LCM02.LANG'>Lettre n° 640516.LCM02.LANG<a href="https://beatricemundo.github.io/lettresmedicis6466/#640516.LCM02.LANG">↑</a></h2><strong> À MONSIEUR DU FERRIER.</strong><discours loc="CathMed" id="640516.LCM02.LANG" date="1564—16mai">
  <p> <rs type="personne-pouvoir">Monsieur du Ferrier</rs>, vous verrez par les lectres que <rs type="famillepouvoir">le Roy monsieur mon filz</rs> vous escript présentement comme il veult et entend que vous vous gouverniez sur le faict de la précédence, s'il advenoit que l'on voulsist se débattre; en quoy je m'asseure que vous ne lairrés aulcune chose entreprendre ne innover, cognoissant de combien cela importe et à nostre honneur et aux droictz et auctoritez dudict <rs type="famillepouvoir">sieur Roy mon filz</rs>, qui sont en cela si clairs et apparentz qu'ilz ne se doivent aulcunement mectre en doubte, et ne pense pas que <rs type="personne-pouvoir">ces Seigneurs</rs> en voulussent faire aultre jugement que celluy qu'ilz ont faict par cy devant. Touteffoys s'il advenoit qu'ilz vous en voulsissent quelque chose diminuer et par nouveaulx moyens et artifices essayer de contenter <rs type="personne-pouvoir">l'ambassadeur du roy d'Espaigne et vous</rs>, vous suyvrez en cela le chemin que ledict <rs type="famillepouvoir">sieur Roy mon filz</rs> vous mande, qui est de prendre congé d'eulx et de vous en venir nous trouver; ce que m'asseurant que vous sçaurez très bien faire, je ne vous en feray la présente plus longue, priant Dieu, <rs type="personne-pouvoir">Monsieur du Ferrier</rs>, qu'il vous ayt en sa saincte garde. Escript à Langres le <hi style="font-variant: small-caps">xvi</hi><sup><small>e</small></sup> jour de may 1564. <hi style="font-variant: small-caps">Caterine</hi>. <hi style="font-variant: small-caps">Robertet</hi>.</p>
</discours>


</article><article><h2 id='640517.LCM02.LANG'>Lettre n° 640517.LCM02.LANG<a href="https://beatricemundo.github.io/lettresmedicis6466/#640517.LCM02.LANG">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640517.LCM02.LANG" date="1564—17mai">
  <p> <rs type="famillepouvoir">Mon cousin</rs>, je suis bien estonnée de quoy je n'ay nulles nouvelles d'Espaigne des adviz que nous avez envoyez, qui sont néantmoins si certains qu'ilz nous sont confirmez d'une douzaine d'endroictz et de Rome et de Flandres et de Gennes. Je ne sçay là où ils veullent donner, mais l'appareil est trop grand pour faire ung petit effect; et pour ceste cause, encores que je m'asseure que ce ne sçauroit estre pour nous nuyre, si faict-il bon se garder et donner si bon ordre que, eulx venant, ilz n'y puissent faire effect d'importance. Vous envoyerez doncq à tous leurs portz quelques gens habillez en matelotz qui facent semblant de les accommoder de quelques rafreschissemens, lesquelz ayent charge de veoir leur équipaige, sonder le bruyt qui court parmy eulx et le lieu où ilz vont, dont vous me donnerez advis en toute dilligence. Priant Dieu, <rs type="famillepouvoir">mon cousin</rs>, vous avoir en sa saincte et digne garde. De Langres, ce <hi style="font-variant: small-caps">xvii</hi><sup><small>me</small></sup> jour de may 1564. <rs type="famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='640520.LCM02.DIJO'>Lettre n° 640520.LCM02.DIJO<a href="https://beatricemundo.github.io/lettresmedicis6466/#640520.LCM02.DIJO">↑</a></h2><strong> À MON COUSIN LE SIEUR DE MONTMORENCY, MARESCHAL DE FRANCE.</strong><discours loc="CathMed" id="640520.LCM02.DIJO" date="1564—20mai">
  <p> <rs type="famillepouvoir">Mon cousin</rs>, je vous escrivis dernièrement en faveur de <rs type="famillepouvoir">mon cousin Monsieur de Nemours</rs> pour prier <rs type="personne-pouvoir">le premier Président</rs> de ma part d'avoir son affaire pour recommandé; à quoy, à ce qu'il m'escript, ilz ont commancé de adviser et pour ce que je désire que cela prenne la plus prompte et plus favorable issue qu'il sera possible, je luy en ay bien voulu faire encores une recharge et vous prier pareillement de prendre encores la peine, pour l'amour de <rs type="famillepouvoir">mondict cousin</rs>, de le luy recommander et prier de le favoriser de tout ce qu'il pourra bonnement faire, l'asseurant qu'en ce faisant il fera chose que <rs type="famillepouvoir">le Roy monsieur mon filz et moy</rs> aurons infiniment agréable pour l'anvie que nous avons de veoir <rs type="famillepouvoir">mondict cousin</rs> hors de la peine et ruyne où il est pour ce faict, et m'asseurant que cela vous sera assez recommandé, je ne vous fera y la présente plus longue, si n'est pour prier Dieu, <rs type="famillepouvoir">mon cousin</rs>, vous avoir en sa saincte et digne garde. De la Chartreuse de Dijon, ce jour <hi style="font-variant: small-caps">xx</hi><sup><small>e</small></sup> de may 1564. <rs type="famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='640523.LCM02.DIJO'>Lettre n° 640523.LCM02.DIJO<a href="https://beatricemundo.github.io/lettresmedicis6466/#640523.LCM02.DIJO">↑</a></h2><strong> À MONSIEUR DE RENNES.</strong><discours loc="CathMed" id="640523.LCM02.DIJO" date="1564—23mai">
  <p> <rs type="personne-pouvoir">Monsieur de Rennes</rs>, j'ai receu les troys dépesches que m'avez faictes des <hi style="font-variant: small-caps">xxv</hi> mars, <hi style="font-variant: small-caps">viii</hi> et <hi style="font-variant: small-caps">xv</hi> d'avril derniers passez; par le contenu desquelles j'ay bien au long entendu tout ce que durant ce temps-là s'est offert au lieu où vous estes, digne d'estre sceu de nous, et vous prie que, si tost que le jour aura esté arresté pour la tenue de la journée impérialle, vous m'en donnez advis, comme aussi ordinairement de la disposition de <rs type="famillepouvoir">l'Empereur mon bon frère</rs>, laquelle beaucoup de gens publient aultre que je ne désireroys pour le bien de la chrestienté. Et encores que j'aye bien considéré ce que m'en avez mandé par la dernière de vozdictes lettres, si ay-je grande occasion de désirer d'en avoir des nouvelles le plus souvent que je pourray, et de lieu mesmement si certain que le vostre, qui est celluy où je m'arreste plus seurement. Vous m'écrivez que <rs type="personne-pouvoir">le cardinal Moron</rs>, qui avoyt esté destiné légat vers <rs type="famillepouvoir">mondict bon frère</rs>, est demeuré à Rome; mais vous ne dictes poinct si la bulle du concile luy a esté envoyée, ce qu'il a délibéré d'en faire, et quelle résolution il peult avoyr prise là-dessus, me souvenant bien de ce que <rs type="personne-pouvoir">le roy des Romains</rs> vous respondit sur ce que vous lui en dictes du commencement, mais ne sçachant si luy et <rs type="famillepouvoir">mondict bon frère l'Empereur</rs> seront depuis demeurez en cette première opinion, vous me ferez plaisir de m'advertyr par vostre première dépesche de tout ce que vous en aurez apris, et ce que vous pouvez juger de leur intention en cest endroict.</p>
  <p> J'ai esté merveilleusement ayse d'entendre le discours des propoz que vous avez euz avec <rs type="famillepouvoir">le roy des Romains mon bon frère</rs> sur le faict de nostre entreveue particulière, et de ce qu'il ne s'en monstre moins désireux que moy; qui me faict espérer, puisque nous n'avons en cela luy et moy qu'ung mesme désir et intention, que, s'offrant l’occasion, nous ne perderons le moyen d'en venir à l'effect; mais deppendant ceste exécution de la commodité dudict <rs type="famillepouvoir">roy des Romains mon bon frère</rs>, je remectz à vous, qui estes sur le lieu, d'en traicter avec luy, lorsque vous congnoistrez qu'il sera temps, et de vous conduire et gouverner par son adviz en ce qu'il en fauldra dire et déclarer à <rs type="famillepouvoir">l'Empereur mon bon frère</rs>, vous advancer de luy en parler sinon d'aultant que ledict <rs type="personne-pouvoir">sieur roy des Romains</rs> le vous conseillera. Cependant nous achèverons nostre voyaige de Lyon, pour y passer la meilleure partie de l'esté, et de là donner jusques en Daulphiné, et s'il est besoing en Provence; avant lequel temps je m'attendz bien estre résolue de ce qui se devera faire en cest endroict. Je ne trouve poinct mauvais que vous ayez faict entendre à <rs type="famillepouvoir">mesdicts bons frères</rs> en quelz termes j'ai esté avec <rs type="famillepouvoir">le roy catholicque des Espaignes mon beau-filz</rs> touchant l'entreveue généralle des princes et, au deffaut de celle-là, d'une particulière; car aussi bien, quand vous en eussiez voulu réserver quelque chose, le pouvoyent-ilz sçavoir de la part dudict <rs type="personne-pouvoir">sieur roy catholicque</rs>; et les voulans faire participans, non-seulement de mes actions, mais jusques à mes désirs et intentions propres, je ne craindray jamais à me communicquer avec eulx franchement et librement. Et encores que je soys demeurée avec bien peu d'espérance de ladicte entreveue généralle, et que je ne me promectz guères mieulx de la particulière, si seray-je bien aise d'entendre ce que <rs type="personne-pouvoir">l'Empereur</rs> vous répondra sur ladicte entreveue généralle, comme aussi sur ce qui concerne le faict de <rs type="personne-pouvoir">la royne de Navarre</rs>, dont vous lui avez si saigement et si vertueusement respondu, que je vous puis asseurer que le <rs type="famillepouvoir">Roy monsieur mon filz et moi</rs> avons grande occasion de vous en louer et de vous en sçavoir fort bon gré. J'ai fait redépescher depuis troys moys en çà <rs type="personne-pouvoir">le sieur de Danzay</rs> en Dannemarch, où, comme vous sçavez, il a ordinairement résidé <rs type="personne-pouvoir">nostre ambassadeur</rs>, pour moyenner en tout ce qu'il pourra la paciffication d'entre <rs type="personne-pouvoir">le roy de Dannemarch et celluy de Suède</rs>: et encores que je sçache que <rs type="famillepouvoir">l'Empereur mondict bon frère</rs> y aura plus de pouvoir et d'authorité que nous, prenant la chose en main comme il faict, si seray-je bien ayse que, par l'office que y fera ledict <rs type="personne-pouvoir">s<sup><small>r</small></sup> de Danzay</rs>, l'on cognoisse que tant s'en fault que nous voulsissions aider à norrir ung feu qui feust pour troubler le repoz de la Germanye, que, au contraire, nous désirons nous employer de tant qu'il nous sera possible à l'estaindre et à conserver en ladicte Germanie une généralle tranquillité.</p>
  <p> J'attendray ce que vous me manderez du succez des mariaiges, dont vous m'avez faict mention par vozdictes lettres, et de toutes les aultres particularitez y contenues.</p>
  <p> Et vous diray quant au faict de celluy du <rs type="famillepouvoir">Roy monsieur mon filz</rs>, qu'il me semble que vous avez à vous y gouverner suivant le contenu en ma lettre du <hi style="font-variant: small-caps">ix</hi> et <hi style="font-variant: small-caps">xiii</hi><sup><small>e</small></sup> du passé, qui est d'escoutter ce que l'on luy en vouldra dire, descouvrant tousjours le plus soigneusement et dextrement qu'il vous sera possible tout ce que vous congnoistrez servir à vous esclarcir de leurs intentions, et si <rs type="personne-pouvoir">le cardinal d'Auguste</rs>, aura quelque charge de ce dont vous m'avez escrit, pour sçavoir s'il est possible quelle elle sera à la vérité. <rs type="personne-pouvoir">Chantonnay</rs> est allé en Espaigne; si de là il passe vers <rs type="famillepouvoir">l'Empereur mondict bon frère</rs>, il y aura plus d'aparence que ce sera luy qui en apportera la responce, comme vous me mandez l'avoir entendu de bon lieu. Et si vous en pouvez tirer quelque chose de plus particulier, ne faillez, je vous prie, de m'en advertir incontinent, comme aussi de tout le demourant de ce que je vous mande cy-dessus. Priant Dieu, <rs type="personne-pouvoir">Monsieur de Rennes</rs>, qu'il vous ayt en sa saincte garde.</p>
  <p> Escript à Dijon, le jour <hi style="font-variant: small-caps">xxiii</hi><sup><small>e</small></sup> de mai 1564. <hi style="font-variant: small-caps">Caterine</hi>. <hi style="font-variant: small-caps">Bourdin</hi>.</p>
</discours>


</article><article><h2 id='640524.LCM02.DIJO'>Lettre n° 640524.LCM02.DIJO<a href="https://beatricemundo.github.io/lettresmedicis6466/#640524.LCM02.DIJO">↑</a></h2><strong> À MONSIEUR DU FERRIER.</strong><discours loc="CathMed" id="640524.LCM02.DIJO" date="1564—24mai">
  <p> <rs type="personne-pouvoir">Monsieur du Ferrier</rs>, vous verrez ce que <rs type="famillepouvoir">le Roy monsieur mon filz</rs> escript présentement pour <rs type="personne-pouvoir">Marc Vidal</rs>, maistre de ses courriers à Venize, qui est que, ayant esté deuement advert y de ses services passés, il luy a augmenté ses gaiges de maistre de sesdietz courrier jusques à la somme de cinq cents esculz pour luy donner occasion et moyen de continuer et faire de mieulx cy après. Il est vray que lui accordant icelle augmentation et estant jà tout delibérés de ne tenir plus cy après aulcun agent à Ragouse après la mort de feu <rs type="personne-pouvoir">Pomare</rs> pour nous rellever de des pance, sçaichant qu'il seroyt aysé et facille audict <rs type="personne-pouvoir">Marc Vidal</rs> de faire avec sa charge celle qui se faisoit audict Ragouse, sans ce qu'il luy soit besoing de faire bien grande despence pour cella, nous lui avons commis ceste charge pour y faire tout ainsi que faisoit ledict feu <rs type="personne-pouvoir">Pomare</rs>, sans touteffoys lui donner plus grandz gaiges que lesdictz cinq cens escuz et à la charge aussi de tenir ung commis audict Ragouse pour y satisffaire, ce qu'il a accepté, luy ayant pour cest effect faict expédier ung brevet en vertu duquel vous ne fauldrez de l'en faire jouyr et luy commander ce que vous cognoitrez appartenir à icelle charge, de laquelle je m'asseure bien qu'il se sçaura aussi bien acquitter que nul aultre, et au demeurant, pour que je sçay qu'il est bon et affectionné serviteur dudict <rs type="famillepouvoir">sieur Roy mon filz</rs>, ne fauldrés de l'avoir en recommandation et l'employer à toutes occasions qui se présenteront pour son service; et en cest endroict je prieray Dieu, Monsieur du Ferrier, qu'il vous ayt en sa saincte et digne garde. Escript à Dijon, le <hi style="font-variant: small-caps">xxiiii</hi><sup><small>e</small></sup> de may 1564. <hi style="font-variant: small-caps">Caterine</hi>. <hi style="font-variant: small-caps">Robertet</hi>.</p>
</discours>


</article><article><h2 id='640526.LCM02.DIJO.a'>Lettre n° 640526.LCM02.DIJO.a<a href="https://beatricemundo.github.io/lettresmedicis6466/#640526.LCM02.DIJO.a">↑</a></h2><strong> À MILORD HOUSDON.</strong><discours loc="CathMed" id="640526.LCM02.DIJO.a" date="1564—26mai">
  <p> <rs type="personne-pouvoir">Milord Housdon</rs>, <rs type="famillepouvoir">le Roy monsieur mon filz et moy</rs>, sçachant vostre prochaine arrivée en ce royaulme, envoyons <rs type="personne-pouvoir">le sieur de Mauvissière</rs> présent porteur pour vous servir de guide et amener là part que nous serons avecques charge de vous faire accommoder ès lieux où vous passerez des choses dont vous aurez besoing, vous priant estre asseuré d'estre le bien venu et le croire ce qu'il vous dira de ma part, tout ainsy que vous feriez moi-mesme. Priant Dieu, <rs type="personne-pouvoir">Milord Houdson</rs>, vous donner ce que plus désirez. De Dijon, le jour de <hi style="font-variant: small-caps">xxvi</hi><sup><small>e</small></sup> may 1566. <hi style="font-variant: small-caps">Caterine</hi>. <hi style="font-variant: small-caps">De l'Aubespine</hi>.</p>
</discours>


</article><article><h2 id='640526.LCM02.DIJO.b'>Lettre n° 640526.LCM02.DIJO.b<a href="https://beatricemundo.github.io/lettresmedicis6466/#640526.LCM02.DIJO.b">↑</a></h2><strong> À MESSIEURS LES PRÉVOST ET ESCHEVINS DE LA VILLE DE PARIS.</strong><discours loc="CathMed" id="640526.LCM02.DIJO.b" date="1564—26mai">
  <p> <rs type="personne-pouvoir">Messieurs</rs>, afin de faire congnoistre à <rs type="personne-pouvoir">la royne d'Angleterre</rs> le compte que nous faisons de son amitié et que par la paix en soit d'aultant mieulx establie pour le bien publicq, je vous prie, suivant ce que <rs type="famillepouvoir">le Roy monsieur mon filz</rs> vous a escript, faire du passaige du s<sup><small>r</small></sup> Trockmorton par deçà telle démonstration de courtoisie envers luy pour luy donner plus d'occasion d'en rapporter à sa maitresse toute satisfaction, ainsi que vous dira plus avant de la part du <rs type="famillepouvoir">Roy mon filz et de la mienne</rs> <rs type="personne-pouvoir">le sr de Mauvissière</rs> présent porteur. Priant Dieu, <rs type="personne-pouvoir">Messieurs</rs>, vous donner ce que désirez. De Dijon, le <hi style="font-variant: small-caps">xxvi</hi><sup><small>e</small></sup> jour de may 1564. <hi style="font-variant: small-caps">Caterine</hi>.</p>
</discours>


</article><article><h2 id='640528.LCM10.PAIG'>Lettre n° 640528.LCM10.PAIG<a href="https://beatricemundo.github.io/lettresmedicis6466/#640528.LCM10.PAIG">↑</a></h2><strong> À MONSIEUR DE BELLIEVRE.</strong><discours loc="CathMed" id="640528.LCM10.PAIG" date="156428mai">
  <p> <rs type="personne-pouvoir">Monsieur Bellievre</rs>, <rs type="personne-famillepouvoir">le Roy monsieur mon filz</rs> demeure bien satisfaict <rs type="passage-pouvoir">du commancement que vous avez donné à la negociation que vous estes allé faire envers les seigneurs des Ligues Grises</rs>, où, comme il se veoit par vostre depesche, vostre voyage estoyt bien necessaire pour empescher les entreprinses de celluy qui a tant mis de peine de nous y brouiller. <rs type="passage-pouvoir">Vous continuerez vostre œuvre et regarderez de faire en sorte que les choses demeurent et perseverent en l'estat ordinaire, et tel qu'il est requis pour le bien du service du <rs type="personne-famillepouvoir">Roy mondict sieur et filz</rs>, et pour le renouvellement de nostre mutuelle alliance, suivant la proposition que vous leur en avez faicte de sa part</rs>; m'asseurant qu'ilz ont de trop longtemps congneu combien nostredicte alliance leur est utile, et eulz, comme j'estime, sont trop saiges, pour la vouloir proposer à ung nouveau parti. Mais que vous ayez la responce que leurs ambassadeurs vous ont promise à leur prochaine journée, ne faillez, je vous prye, de la nous envoyer incontinant. Priant Dieu, <rs type="personne-pouvoir">Monsieur Bellievre</rs>, qu'il vous ayt en sa garde.</p>
  <p> Escript à Paigny, le <hi style="font-variant: small-caps">xxviii</hi><sup><small>e</small></sup> jour de may 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640600.LCM02.SL'>Lettre n° 640600.LCM02.SL<a href="https://beatricemundo.github.io/lettresmedicis6466/#640600.LCM02.SL">↑</a></h2><strong> À ME MON FILS LE ROY CATOLIQUE.</strong><discours loc="CathMed" id="640600.LCM02.SL" date="1564—Juin">
  <p> <rs type="famillepouvoir">Monsieur mon fils</rs>, je ay bien vol eu fayre set mot de lettre hà <rs type="personne-pouvoir">V. M.</rs> come à sella à qui je veulx tousjqur comuniquer toustes chauses qui toucheront à <rs type="famille">moy et à mes enfans</rs>, m'aseurant qu'ele me dira et consellera selon l'amour qu'i li plest me fayre conestre qu'ele porte hà heuls et à moy, sachant bien que n'aymera jeamès personnes qui l'aymet mieulx, ni désire plus son contentement que en faystes le semblable, je donne cherge à <rs type="personne-pouvoir">l'ambasadeur</rs> du <rs type="famillepouvoir">Roy mon fils</rs> aystent près <rs type="personne-pouvoir">V. M.</rs> lui tenir heun propos de ma part, lequel je la suplie heuir come l'a hacoteumé et m'en volouir mender et lui en dire son aupinion san laquele ne voldrès paser plus aultre, et de peur de l'annuier de longue letre je fayré fin, me remetent sur leaist embasadeur, après avoyr suplyé Nostre-Signeur volouir guarder et conserver <rs type="personne-pouvoir">V. M.</rs> en heur et félisité come le désire <rs type="famillepouvoir">Vostre bonne seur et mère</rs>, <hi style="font-variant: small-caps">Caterine</hi>.</p>
  <p> (Au dos.) Reçue juin 1564.</p>
</discours>


</article><article><h2 id='640605.LCM02.MASC'>Lettre n° 640605.LCM02.MASC<a href="https://beatricemundo.github.io/lettresmedicis6466/#640605.LCM02.MASC">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640605.LCM02.MASC" date="1564—5juin">
  <p> <rs type="famillepouvoir">Mon cousin</rs>, je receuz hier deux de voz lettres, l'une par <rs type="personne-pouvoir">le chevalier de Tenaux</rs> et l'aultre par <rs type="personne-pouvoir">le sieur de Bellegarde</rs>; par la première desquelles vous plaignez de ce que mon conpère vostre père vous a escript qu'on m'avoit dict que le sieur de Chantonnay estoit passé par Avignon et je ne le vous avoys point mandé; sur quoy je vous diray que m'ayant ung courrier, venant de Guyenne, asseuré qu'il estoit passé à Bordeaulx venant de Thoulouse et qu'il l'avoit veu et parlé à luy et cela confirmant ceulx qui estoient audict Bordeaulx par lettres qu'ilz m'en escripvoient, l'on demanda par où il pouvoit estre passé et sur ce fut discouru s'il seroit poinct passé par Avignon pour veoir le sieur Fabricio, dont vostre père se chargea vous escripre pour vous mander de vous en enquérir, ne doubtant pas personne de la compaignye que, si cela se fut faict, ce n'eust esté à vostre desceu, et estimant aussi que il n'y avoit personne qui en peust myeulx descouvrir la vérité que vous, dont m'avoit dict vostre père qu'il vous escriproit. Il m'a semblé que c'estoit assez et voilà comme le faict passe; en quoy il n'y a chose dont vous debviez estre en si grant peine. Quant à la seconde, vous m'avez faict, beaucoup de plaisir de m'avoir envoyé les advis que vous avez euz du costé d'Espaigne, dont je vous prye travailler d'estre adverty le mieulx que vous pourrez, affin que nous en puissions sçavoir de certaines nouvelles et donner ordre avant vostre parlement que l'on vous envoyé à Lion les adviz que l'on en aura en vostre absence, où <rs type="famillepouvoir">le Roy monsieur mon filz</rs> désire que le veniez trouver incontinant, se délibérant y estre dimanche, et pour ce qu'il a envye de parler à vous et de sçavoir comme toutes choses passent de delà et qu'il a entendu que le sieur Fabricio debvoit venir avec vous, il ne veult point que l'ameniez pour ceste heure, mais que le venez trouver avecques ce que vous -avez avecques vous le plustost que vous pourrez. Il est aussy adverty que tout le monde porte armes et s'asseure que vous donnerez bon ordre que, venant icy, s'il y a quelcun d'une religion ou d'aultre qui en porte des prohibées, vous tiendrez la main pour les empescher, vous disant pour la fin que serez le très bien venu et que <rs type="famillepouvoir">le Roy monsieur mon filz et moy</rs> serons bien aises de vous veoir, et je prieray Dieu, <rs type="famillepouvoir">mon cousin</rs>, vous avoir en sa saincte et digne garde. De Mascon, ce <hi style="font-variant: small-caps">v</hi><sup><small>e</small></sup> jour de juin 1564. Pour ce qu'il n'est pas raisonnable que, vous en venant, le pays de Languedoc demeure sans quelcun qui y commande, je vous prie y renvoier <rs type="personne-pouvoir">monsieur de Joyeuse</rs> et regarder de départir les forces que vous avez avecques vous, avant que vous en venir; car il n'est pas besoing par les bruitz que vous voyez de ceste armée d'en riens amener de deçà. <rs type="famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='640607.LCM02.MASC.a'>Lettre n° 640607.LCM02.MASC.a<a href="https://beatricemundo.github.io/lettresmedicis6466/#640607.LCM02.MASC.a">↑</a></h2><strong> À MONSIEUR L'ÉVESQUE DE RENNES.</strong><discours loc="CathMed" id="640607.LCM02.MASC.a" date="1564—7juin">
  <p> <rs type="personne-pouvoir">Monsieur de Renes</rs>, depuys ma dernière dépesche qui a esté du <hi style="font-variant: small-caps">xxiii</hi><sup><small>e</small></sup> du passé, j'en ay receu troys de vous, des pénultième avril, <hi style="font-variant: small-caps">vi</hi> et <hi style="font-variant: small-caps">xiii</hi><sup><small>e</small></sup> may, et si ay eu avec la première de vosdictes lettres la responce que <rs type="personne-pouvoir">l'Empereur mon bon frère</rs> vous a faict bailler par escrypt, tant sur le faict de nostre entreveue généralle que sur ce qui concerne <rs type="famillepouvoir">ma seur la royne de Navarre</rs>, pour la procédure qui s'est encommencée à l'encontre d'elle en court de Rome, dont je suys bien ayse que vous ayez envoyé ung extraict au sieur de Villeparisis, comme vous me l'avez escript, affin que estant adverty de la dépescbe que ledict <rs type="personne-pouvoir">Empereur</rs> a promis faire là-dessus à son ambassadeur résident audict Rome, il regarde comme il aura à l'y employer et à se fortifier de sa faveur et adjonction en la poursuicte qu'il a à faire de ce négoce pour faire revocquer ce qui s'y est commencé et empescher qu'il ne s'y entrepreigne riens de plus avant. Quant à ce qui concerne nostredicte entreveue généralle, après avoir bien considéré le contenu de ce que ledict <rs type="personne-pouvoir">sieur Empereur</rs> en discourt par sadicte responce, ce que <rs type="famillepouvoir">Je roy des Romains mon bon frère</rs> vous en a particulièrement respondu, et que vous m'en mandez de vostre advis, je ne voy pas grande occasion d'en pouvoir riens espérer, et croy que je me doy contanter de leur avoir faict cognoistre quelle a esté en cela la sincérité de mon intencion, sans me mectre en peine de les en resercher davantaige, et si l'occasion s'offre cy après, telle que vous a dicte mondict <rs type="famillepouvoir">bon frère le roy des Romains</rs>, j'adviseray lors, selon la disposition du temps et des affaires, à ce que je y auray à faire pour le mieulx. Cependant si vous vous trouvez à propoz avec ledict <rs type="personne-pouvoir">sieur Empereur</rs>, vous ne pourrez faillir de le mercier de ma part de la saige et prudente responce qu'il m'en a envoyée, et de l'offre qu'il faict de faire comparoistre <rs type="personne-pouvoir">ses ambassadeurs</rs> à ladicte entreveue généralle, s'il en est besoing, et lui direz que saichant avec quelle chaleur et affection il a tousjours embrassé ce qu'il a cogneu appartenir au bien et utilité de la république chrestienne, je ne feray jamais doubte de sa bonne etsaincte inclination à chose qui y appartienne et qui en despende. J'attendz en bonne dévotion des nouvelles du jour que la diette impériale aura esté assignée et intimée, pour l'espérance que j'ay de me veoir bientost après résolue sur le faict de nostre entreveue particulière, de laquelle si mondict <rs type="famillepouvoir">bon frère le roy des Romains</rs> continue en son propoz aussy fermement, comme vous me le mandez par vostre première lettre, il y a grande occasion d'espérer l'effect que j'en ay désiré jusques à présent. Il est vray que je suys merveilleusement marrye de la continuation de la maladie dudict <rs type="personne-pouvoir">sieur Empereur mon bon frère</rs>, et encores plus de ce que la fin en est tenue telle des hommes, que je le voy ordinairement par toutes voz lettres, pour le dommaige que en recevera la chrestienté et la perte que je y ferai pour mon particulier du prince de ce monde dont je honore aultant la vertu et la bonté. Dieu nous conservera encores, si lui plaist, ce bon princelà, ainsy que je l'en supplye de très bon cueur et qu'il le cognoist estre nécessaire pour le bien et repoz de la chrestienté. Au demeurant, j'ay veu le double que m'avez envoyé de la bulle que le Pape a fait expédier pour la concession du calice par toute l'Alemaigne et les Estatz patrimoniaulx de <rs type="personne-pouvoir">l'Empereur</rs>. Reste de sçavoir comme elle aura esté receue, et si elle sera pour faire le fruict que l'on en espère, dont je vous prie mectre peine de vous esclercir de temps à aultre pour m'en donner advis ordinairement. Je suys bien de vostre opinion que la responce qu'il a faicte sur le mariaige des prestres n'est qu'une remise, affin de veoir ce qui succédera de la maladie dudict <rs type="personne-pouvoir">sieur Empereur</rs>, et se désobliger de la promesse qu'il en a faicte, si luy est possible, estant bien certain qu'il n'entrera en la concession de ce poinct-là, pour les grandes contradictions et difficultez qui s'y sont tous jours faictes, que le plus tard qu'il pourra. J'ay bien considéré ce que me respondez sur le faict du mariage du Roy monsieur mon filz, dont je me délibère d'actendre la responsce en patience, ne faisant poinct de double que Chantonné, qui est allé en Espaigne, ne le traverse et empesche en tout ce qu'il poura; car j'ay sceu que son frère le cardinal et luy, comme ils sont artificieux, ont consulté ensemble de persuader par tous les moyens qui leur sera possible <rs type="famillepouvoir">au roy d'Espaigne mon beau-filz</rs>, que mondict <rs type="famillepouvoir">bon frère le roy des Romains et moy</rs> avons jà une si certaine et asseurée intelligence ensemble, et <rs type="famillepouvoir">le Roy mondict sieur et filz</rs> telle part avec plusieurs des princes de la Germanie, que nostre desseing n'est aultre, <rs type="personne-pouvoir">l'Empereur</rs> mort, que d'invahir les Pays-Bas; estimantz que par cette deffience qu'ilz veulent lui imprimer de nous, ilz empescheront ledict mariaige et par mesme moyen luy persuaderont de passer auxdictz Pays-Bas, qui me seroit bien, quant à son passage ausdietz Pays-Bas, une fort agréable nouvelle, pour l'espérance que j'auroys que, estantz ainsy proches les ungs des aultres, noz mutuels offices en seroient mieulx congneuz et la sincérité de mes actions plus esclercie, et par conséquent plus mallaisée à déguiser et calumnier; mais que sondict passaige, que je sçay certainement n'estre recherché de ces deux personnaiges là que pour remectre et restablir le cardinal en sa première auctorité au Pays [Bas] feust fondé sur une si faulse occasion que celle qui est ainsi par eulx malicieusement controuvée, ce seroit ce qui me desplairoit infiniment, chose que je désire que vous faictes entendre à mondict <rs type="famillepouvoir">bon frère le roy des Romains</rs>, mais affin qu'il congnoisse de plus en plus de quel pied marchent ces deux hommes-là en tout ce qui concerne non seulement les affaires du <rs type="famillepouvoir">Roy mondict sieur fils</rs>, mais aussy la conservation de la paix et mutuelle amytié et alliance entre mondict <rs type="famillepouvoir">beau-filz et nous</rs>, et qu'il ne s'actendera pas qu'ilz oublient ne artifice ne invention, qu'ilz pensent servir à empescher nostre mariage et tout ce que nous pouvons avoir ensemble d'intelligence, comme ils s'en sont tousjours vantez assez librement et ouvertement. Et quant au mariage du <rs type="famillepouvoir">Roy monsieur mon filz</rs> avec <rs type="famillepouvoir">la royne d'Escosse ma belle-fille</rs>, tant s'en fault qu'il soit vray qu'il ne m'en a jamais esté parlé, ne mis chose en avant qui en approche. Vous le pourrez ainsi dire à tous ceulx qui vous en parleront, et si vous pensez que la nouvelle en soit venue jusques aux aureilles de mondict <rs type="famillepouvoir">bon frère le roy des Romains</rs>, l'asseurerez que je procède avec trop de sincérité en mes actions et trop de vérité en mes parolles, pour avoir une chose en la bousche et une aultre au cœur, et luy faire tenir propoz d'un faict qui luy touche de si près que le mariaige de <rs type="personne-pouvoir">sa fille aisnée</rs> pour entendre à la praticque d'une aultre, que je ne luy feisse sçaivoir incontinant; que je n'ay jamais parlé avec luy ne riens faict négocier que ouvertement et ingénuement, et le prie à ceste cause qu'il ne croye riens de moy qui ne soit de princesse véritable qui n'a d'aultre plus grand désir que de veoir establye entre luy et moy une si seure et certaine intelligence que nous ne soyons plus que ung mesme vouloir et intencion. J'ay sceu que <rs type="famillepouvoir">la royne d'Escosse ma belle-fille</rs> envoyé ordinairement force gens devers le cardinal de Grantvelle; qui me faict croire qu'elle n'est pas hors d'espérance de son mariaige avec le prince d'Espaigne, et que tant d'allées et venues de l'ung à l'aultre ne se font sans grande occasion. Sy mondict <rs type="famillepouvoir">bon frère le roy des Romains</rs> en a entendu quelque chose et que vous le puissiez tirer de luy, vous m'en advertirez. Je trouve bon de dresser l'ordinaire dont vous m'avez escript, tant pour la seureté que dilligence de noz pacquetz, et ne plaindray poinct la despence qu'il y fauldra faire, de laquelle vous accorderez ainsy que vous verrez estre à faire, et me manderez par vos premières dépesches, comme nous aurons à nous y gouverner de deçà. Priant Dieu, <rs type="personne-pouvoir">Monsieur de Rennes</rs>, qu'il vous ayt en sa saincte garde. Escript à Mascon, le <hi style="font-variant: small-caps">vii</hi><sup><small>e</small></sup> jour de juing 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
  <p> <rs type="famillepouvoir">Le Roy monsieur mon filz et moy</rs> escripvons à <rs type="personne-pouvoir">l'Empereur et au roy des Romains</rs> en recommandation du comte Scipion Fiesque, pour le recouvrement de son bien; en quoy je vous prie le favoriser comme ung ancien serviteur de la couronne.</p>
</discours>


</article><article><h2 id='640607.LCM02.MASC.b'>Lettre n° 640607.LCM02.MASC.b<a href="https://beatricemundo.github.io/lettresmedicis6466/#640607.LCM02.MASC.b">↑</a></h2><strong> À MONSIEUR DE VENTOUX, GOUVERNEUR D'AUXONNE.</strong><discours loc="CathMed" id="640607.LCM02.MASC.b" date="1564—7juin">
  <p> <rs type="personne-pouvoir">Monsieur de Ventoux</rs>, <rs type="famillepouvoir">le Roy monsieur mon fils et moy</rs> envoyons par delà les présents porteurs pour l'occasion qu'il vous escript; à quoy je vous prie ne faire difficulté de satisfaire. Pryant Dieu, <rs type="personne-pouvoir">Monsieur de Ventoux</rs>, vous donner ce que désirez. A Mascon, ce <hi style="font-variant: small-caps">viii</hi> jour de juin 1564.</p>
  <p> <hi style="font-variant: small-caps">Caterine</hi></p>
  <p> <hi style="font-variant: small-caps">De L’Aubepine</hi>  </p>
</discours>


</article><article><h2 id='640615.LCM02.LYON.a'>Lettre n° 640615.LCM02.LYON.a<a href="https://beatricemundo.github.io/lettresmedicis6466/#640615.LCM02.LYON.a">↑</a></h2><strong> À MONSIEUR DU FERRIER.</strong><discours loc="CathMed" id="640615.LCM02.LYON.a" date="1564—15juin">
  <p> <rs type="personne-pouvoir">Monsieur du Ferrier</rs>, vous verrez par ce que <rs type="famillepouvoir">le Roy monsieur mon filz</rs> vous escript présentement tout ce que nous avons de nouvelles par deçà et comme ceste ville n'est, Dieu mercy, en si mauvays estat que l'on en a faict courir le bruict où vous estes, y ayant trouvé à nostre arrivée aultant de transquillité que nous eussions sceu désirer, et espère bien que plus nous irons à l'avant, et mieulx les choses se porteront. Au demeurant, quant à nostre précédence je pense que de ceste heure vous avez esté adverty de ce qui en aura esté faict à Rome, où le s<sup><small>r</small></sup> de Villeparisis s'est bien dextrement et vertueusement comporté. Je ne doubte poinct, <rs type="personne-pouvoir">Monsieur du Ferrier</rs>, que vous n'en usiez tout de mesmes, s'il advient que l'on vous en veulle faire querelle, et, pour l'asseurance que nous en avons, je ne vous feray la présente plus longue, priant Dieu, <rs type="personne-pouvoir">Monsieur du Ferrier</rs>, qu'il vous ayt en sa saincte et digne garde. Escript à Lyon, le <hi style="font-variant: small-caps">xv</hi><sup><small>e</small></sup> jour de juing 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640615.LCM02.LYON.b'>Lettre n° 640615.LCM02.LYON.b<a href="https://beatricemundo.github.io/lettresmedicis6466/#640615.LCM02.LYON.b">↑</a></h2><strong> À MESSIEURS LES GENS TENANS LA COURT DE PARLEMENT DE PARIS.</strong><discours loc="CathMed" id="640615.LCM02.LYON.b" date="1564—15juin">
  <p> <rs type="personne-pouvoir">Messieurs</rs>, j'ay esté très aise d'entendre que vous ayez ainsi proceddé contre cest advocat Du Moulin et le seray encores plus quand je verray que l'exemple de justice servira à empescher que les autres ne soient pas sy téméraires d'entreprendre aulcunes choses contre deffenses du <rs type="famillepouvoir">Roy monsieur mon filz</rs>, qui sur ce vous faict sçavoir son intencion, laquelle vous sçaurez bien suivre, mesmement pour arriver à purger le tort qu'il faict par son livre à la compagnie du Conseil privé du <rs type="famillepouvoir">Roy mondict filz</rs>. Priant Dieu, Messieurs, vous donner ce que désirez. De Lyon, le <hi style="font-variant: small-caps">xv</hi><sup><small>e</small></sup> jour de juin mil cinq cens soixante et quatre.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L’Aubespine</hi>.</p>
</discours>


</article><article><h2 id='640615.LCM02.LYON.c'>Lettre n° 640615.LCM02.LYON.c<a href="https://beatricemundo.github.io/lettresmedicis6466/#640615.LCM02.LYON.c">↑</a></h2><strong> À MONSIEUR DE VILLEPARISIS.</strong><discours loc="CathMed" id="640615.LCM02.LYON.c" date="1564—15juin">
  <p> <rs type="personne-pouvoir">Monsieur de Villeparisis</rs>, encores que par l'instruction du <rs type="personne-pouvoir">s<sup><small>r</small></sup> de Villeroy</rs> vous soyez amplement esclaircy de toutes choses, si est-ce que, pour respondre aux principaulx poinctz contenuz en la lettre que vous m'avez escripte en chiffre, je vous ay bien voullu faire ceste cy particullière pour vous dire que j'ay bien sceu notter le contenu en icelle et descouvrir par mesme moien les artifices dont a voulu user pour esbranler nostre précédence, mais vous y avez si saigement résisté et avez aussi esté si bien assisté et secouru du cardinal de la Bourdaizière que tous deux en méritez grant louange, encores que les dépesches que quelques uns ont escriptes par deçà, mesmement celluy que vous sçavez, l'on nous vueille bien faire accroire que ce sont eulx qui ont tout faict, et Dieu sçait ce que nous en pensons; et touteffois ne laissons pour cella à le remercyer tout aultant comme s'il nous y avoit grandement servy. Nous remercions aussi par mesme moien nostre Sainct-Père de la bonne justice qu'il nous a faicte, lequel, comme vous dictes saigement par une de voz lettres, ne nous a riens donné en cecy, mais bien a faict raison en nous rendant ce qui nous estoit deu, et pour ceste occasion il nous semble que, encores que nous en ressentions beaucoup de plaisir en nous-mesmes, de n'en devoir touttefois faire trop grande démonstration présentement, affin de ne donner à penser au monde que nous estimions avoir receu de Sa Saincteté en cest affaire quelque faveur extraordinaire; sur quoy et sur la créance que <rs type="personne-pouvoir">le s<sup><small>r</small></sup> de Villeroy</rs>, présent porteur, aura à dire à nostredict Sainct-Père en luy faisant nostre remercyement, vous vous sçaurez bien gouverner et le conseiller selon nostre intention. Quant à la peur que l'on a voullu faire à <rs type="personne-pouvoir">Sa Saincteté</rs> que, pour nous avoir faict droict et raison, il feust pour entrer en quelque roupture de paix avec <rs type="famillepouvoir">le roy d'Espaigne mon beau-filz</rs>, je pense certainement, pour vous en parler à la vérité, que ce sont allarmes et inventions dont l'on use pour espouvanter <rs type="personne-pouvoir">nostredict Sainct-Père</rs>, le cuydant destourner par menasses et braveries de ne nous faire droict; car il n'est pas croiable <rs type="personne-pouvoir">qu'un prince nostre allyé</rs> de si près et qui est tant amateur de la paix et de la raison voullust sans propoz et de gayetté de cueur et sur une querelle si mal fondée entrer en guerre; ce qu'il fault bien que vous empeschiez qu'on imprime à la teste de <rs type="personne-pouvoir">nostredict Sainct-Père</rs>, auquel, quant il a demandé s'il estoit assailly de ce costé là et pour ceste seulle occasion de nous avoir faict droict, s'il pouvoit espérer d'estre secouru par <rs type="famillepouvoir">le Roy monsieur mon filz et nous</rs>, je trouve que vous avez merveilleusement bien faict de luy respondre en termes généraulx qu'il trouvera tousjours en nous aultant d'affection, dévotion et bonne volonté que par le passé il s'en est peu cognoistre aux œuvres et aux depportements des roys ses prédécesseurs, desquels reprenant les vestiges il suyvra tousjours la mesme générosité et grandeur de couraige et de mesme zèle embrassera-il sans cesse <rs type="personne-pouvoir">Sadicte Saincteté</rs> et la conservation du Sainct-Siège; ce qui suffira estre dict par vous sans vous obliger à riens, ny vous laisser entendre en plus avant de nostre intention. Bien est-il vray que pour le regard des nepveux de <rs type="personne-pouvoir">Sadicte Saincteté</rs> à qui l'on faict peur de voulloir leur lever leurs pensions et bénéfices, vous pouvez parler plus franchement et ouvertement, les asseurant que si d'adventure il advenoit que pour ceste occasion ilz feussent privez de leursdictz biens et pensions, ilz auront tousjours recours à ung roy et prince si grand, magnanime et libéral, qui ne les habandonnera poinct et les recongnoistra comme ilz méritent; car, comme vous sçavez, il n'est pas si dangereulx de parler si clairement en cec y comme il seroit en l'autre. J'ay veu aussi par vostredicte lettre escripte en chiffre les discours qui ont passé entre <rs type="personne-pouvoir">nostredict Sainct-Père et vous</rs> sur lesquelz vous vous estes gouverné fort bien et dextrement et ne pourriez faire mieulx que cella, et pour vous respondre aux deux poinctz dont il s'est plainct à vous, desquelz le premier est pour faire chasser du Comtat tous ceulx de la nouvelle religion, vous luy pourrez dire, quant il vous en parlera, que c'est chose que je ne désire pas moings que luy de se veoir effectuer; mais il plaira aussi à <rs type="personne-pouvoir">Sadicte Saincteté</rs> de considérer la qualité de temps où nous sommes, et que l'on ne peult pas tousjours faire ce que l'on vouldroit bien; et qu'estant ce pays là ceint et environné de tous costez de ceulx qui tiennent ceste oppinion nouvelle, il est impossible qu'il ne s'en ressente. Touttefois <rs type="personne-pouvoir">Sadicte Saincteté</rs> se peult bien asseurer que nous ne l'aurons jamais en moindre recommandation que les autres païs du <rs type="famillepouvoir">Roy monsieur mon filz</rs>; et quant à l'autre poinct dont il se plainct pour les propoz qu'on lui a rapportez que <rs type="personne-pouvoir">nostre ambassadeur en Suisse</rs> a tenuz de luy, il luy a esté escript et mandé de se justifier envers <rs type="personne-pouvoir">nostredict Sainct-Père</rs>; ce que, je m'asseure, il sçaura si bien faire que <rs type="personne-pouvoir">Sadicte Saincteté</rs> en demeurera contant et satisfaict. Au demeurant, j'ay veu ce que vous m'avez escript des bons offices que <rs type="personne-pouvoir">l'ambassadeur de l'Empereur</rs> a faictz en faveur de <rs type="personne-pouvoir">la royne de Navarre</rs>, dont vous le debvez bien fort remercier, en le priant de continuer en faisant aussi toute poursuicte et instance envers <rs type="personne-pouvoir">Sa Saincteté</rs> à ce qu'il luy plaise de révocquer et casser ce qui a esté faict contre elle et laquelle m'a promis aussi de s'adoulcyr de son costé et de faire une partye de ce que vous me mandez par vostredicte lettre qu'il seroit à propoz, estant maintenant à trouver façon qu'elle parle avec le nuonce de <rs type="personne-pouvoir">Sadicte Saincteté</rs>. Je ne veulx pour fin de ma lettre oublyer à vous dire que j'ay faict donner si bon ordre à vous faire satisffaire de ce qui vous est deu que vous n'aurez plus d'occasion d'en demeurer en peyne et m'avez au reste faict fort grand plaisir de solliciter la statue que je faiz faire à Rome, laquelle je désire tant de veoir achevée que je vous prie encores de rechef, <rs type="personne-pouvoir">Monsieur de Villeparisis</rs>, d'y vouloir tousjours tenir la main, la faisant avancer le plus qu'il vous sera possible, d'aultant que j'ay entendu par Annibal Rucellai qui est icy que celluy qui la faict est fort subject à l'apoplexie et si cella luy reprenoyt une foys et qu'il mourust, il m'a dict qu'il n'estoit homme en la chrestienté qui peust exécuter ce desseing là; au moyen de quoy je vous prie d'y veiller le plus soigneusement que vous pourrez. Semblablement ayant desja presque achevé ceste dépesche, le nonce du <rs type="personne-pouvoir">Pape</rs> m'est venu trouver et me tint plusieurs discours, et pour ce qu'il ne fauldra pas de dépescher à <rs type="personne-pouvoir">nostredict Sainct-Père</rs>, craignant que je ne luy mande la vérité de tout, j'ay advisé, affin de vous tenyr bien adverty et que l'on ne vous face rien acroyre, de vous en envoyer ung petit sommaire rédigé par escript lequel vous trouverez cy inclus et vous en pourrez servyr, s'il est besoing, sans en faire aucun bruict; qui est, <rs type="personne-pouvoir">Monsieur de Ville-Parisis</rs>, tout ce que je vous puys dire pour ceste heure et je prie Dieu qu'il vous ait en sa saincte et digne garde. Escript à Lyon, le ..... jour de ..... 1564.</p>
  <p> (En haut de la lettre est écrit.) Le 15 juin 1564.</p>
  <p> (Au dos.) À M<sup><small>r</small></sup> de Villeparisis du 15 juin. Double de la lettre que la Royne a escripte à M<sup><small>r</small></sup> de Villeparisis pour responce à celle qu'il avoit escripte à <rs type="famillepouvoir">S. M.</rs> en chyfres sur le faict de la précédence.</p>
</discours>


</article><article><h2 id='640617.LCM10.LYON'>Lettre n° 640617.LCM10.LYON<a href="https://beatricemundo.github.io/lettresmedicis6466/#640617.LCM10.LYON">↑</a></h2><strong> À MONSIEUR DE BELLIEVRE.</strong><discours loc="CathMed" id="640617.LCM10.LYON" date="156417juin">
  <p> <rs type="personne-pouvoir">Monsieur Bellievre</rs>, <rs type="personne-famillepouvoir">le Roy monsieur mon filz</rs> vous faict si ample responce sur le contenu en voz deux depesches, que nous avons ces jours passés receues, des<hi style="font-variant: small-caps">xv</hi><sup><small>e</small></sup> et <hi style="font-variant: small-caps">xxv</hi><sup><small>e</small></sup> du passé, qu'il ne me reste riens à y adjouster de ma part. <rs type="passage-pouvoir">Bien vous asseureray-je que je faictz faire toute la dilligence qu'il est au monde possible pour envoier par delà une si bonne somme d'argent que l'on ayt moien d'y paier une année des pensions et une bonne partye des debtes qui y sont deues, affin de donner <rs type="personne-pouvoir">aux S<sup><small>rs</small></sup> des Ligues</rs>, tant en general que particulier, le plus que l'on pourra de contantement</rs>. <rs type="passage-pouvoir">Cependant il est bien necessaire que, comme vous avez saigement et dextrement faict jusques icy, vous mectez peyne à nous conserver et retenir <rs type="personne-pouvoir">les sieurs de la Ligue Grise</rs> par toutes les honnestes remonstrances que vous leur sçaurez bien faire et qui sont contenues en la lettre que <rs type="personne-famillepouvoir">le Roy mondict S<sup><small>r</small></sup> et filz vous en escript</rs>. Priant Dieu, <rs type="personne-pouvoir">Monsieur Bellievre</rs>, qu'il vous ayt en sa saincte garde.</rs>
  <p>Escript à Lyon, le <hi style="font-variant: small-caps">xvii</hi><sup><small>e</small></sup> jour de juing 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640617.LCM02.LYON.a'>Lettre n° 640617.LCM02.LYON.a<a href="https://beatricemundo.github.io/lettresmedicis6466/#640617.LCM02.LYON.a">↑</a></h2><strong> À MONSIEUR DE TAVANNES, LIEUTENANT GÉNRAL DU ROY AU GOUVERNEMENT DE BOURGOGNE.</strong><discours loc="CathMed" id="640617.LCM02.LYON.a" date="1564—17juin">
  <p> <rs type="personne-pouvoir">Monsieur de Tavannes</rs>, sur ce que <rs type="famillepouvoir">mon cousin le duc d'Aumalle</rs> a faict entendre de l'adjouroement donné <rs type="personne-pouvoir">au maire de Dijon</rs>, et l'occasion présumptive dudict adjournement, retardé depuis dix mois jusques à présent, encores que nous ayons passé là, <rs type="famillepouvoir">le Roy monsieur mon filz</rs> a trouvé bon que ledict maire ne vienne poinct tant que l'ellection prochaine soit faicte, ainsy qu'il vous escript et aussi son intention sur les insollences qui sont advenues en ladicte ville à ceste procession dernière, laquelle je m'asseure que vous sçaurez bien suyvre; qui me garde de vous en dire autre chose, maiz bien vous veulx-je prier regarder et adviser en tout ce qu'il vous sera possible à maintenir toutes choses en repoz et l'establir parmy ce peuple là le plus doulcement que vous pourrez, faisant chastier ceulx qui feront quelque chose contre les ecdictz et ordonnances du <rs type="famillepouvoir">Roy mondict filz</rs>, et confortant les autres, en sorte que, avecques l'ayde de Dieu, nous retournions à la tranquillité accoustumée, qui est le plus grand service que vous sçauriez faire. Pryant Dieu, <rs type="personne-pouvoir">Monsieur de Tavannes</rs>, vous avoir en sa saincte garde.</p>
  <p> Escript à Lyon, le <hi style="font-variant: small-caps">xvii</hi><sup><small>e</small></sup> jour de juin 1564, <hi style="font-variant: small-caps">Caterine</hi>.</p>
  <p> <hi style="font-variant: small-caps">De L’Aubespine</hi>.</p>
</discours>


</article><article><h2 id='640617.LCM02.LYON.b'>Lettre n° 640617.LCM02.LYON.b<a href="https://beatricemundo.github.io/lettresmedicis6466/#640617.LCM02.LYON.b">↑</a></h2><strong> À MONSIEUR D'HUMIÈRES, CHEVALIER DE L'ORDRE DU ROT MONSIEUR MON FILS, LIEUTENANT GÉNÉRAL EN SON GOUVERNEMENT DE PICARDIE.</strong><discours loc="CathMed" id="640617.LCM02.LYON.b" date="1564—17juin">
  <p> <rs type="personne-pouvoir">Monsieur de Humières</rs>, j'ay esté advertye de bon lieu qu'il se faict un grand amas de gens de la religion tant à pié que à cheval ès environs de Calais, Ardres, Monstreul, Saint-Quentin et Péronne, et l'alarme qui en est couru jusques ès Pays-Bas a donné occasion à ceulx desditz Pays de renforcer grandement leurs garnisons, et encores que je saiche bien que cest advis-là n'est véritable, et que vous et les aultres gens de bien et bons serviteurs que <rs type="famillepouvoir">le Roy monsieur mon filz</rs> a par delà ne luy céleriez une telle chose, si elle se faisoit, si ne veulx-je différer à vous en advertir, non que j'en soys en peine, mais seullement pour vous prier que vous me mandez comme toutes choses se portent de vostre costé, et, s'il y a aucune apparence d'assemblée, trouble ou mouvement, vous vous mectez en devoir avec les aultres bons serviteurs du <rs type="famillepouvoir">Roy mondict sieur et filz</rs> d'y pourveoir, selon que vous congnoistrez l'importance de l'affaire le requérir; et mesmes sur ce renforcement de garnisons que nos voisins font ès places de leur frontière, tenez-vous sur voz gardes sans faire démonstration que l'on en soyt entré en aucune défiance, et pourveoyez si soigneusement à la seureté de vostre place qu'il n'en puisse advenir aucun inconvénient. Vous advisant que, à nostre entrée en ceste ville, nous avons trouvé les choses si tranquiles et les voluntez de tous les habitans si bien disposées à l'obéissance du <rs type="famillepouvoir">Roy mondict sieur et filz</rs> et de ses ecditz, ordonnances et commandemens, qu'il a grande occasion de s'en louer et contanter, comme aussi je m'asseure que, de l'exemple de ceste ville, le demeurant de cet Estat en continuera en plus grand repoz et tranquilité. Priant Dieu, <rs type="personne-pouvoir">Monsieur de Humières</rs>, qu'il vous ayt en sa saincte garde.</p>
  <p> Escript à Lion, le <hi style="font-variant: small-caps">xvii</hi><sup><small>e</small></sup> jour de juing 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640618.LCM02.LYON'>Lettre n° 640618.LCM02.LYON<a href="https://beatricemundo.github.io/lettresmedicis6466/#640618.LCM02.LYON">↑</a></h2><strong> À MONSIEUR D'ANDELOT.</strong><discours loc="CathMed" id="640618.LCM02.LYON" date="1564—18juin">
  <p> J'ai été bien marrie d'entendre, par une lettre écrite du <hi style="font-variant: small-caps">xiv</hi><sup><small>e</small></sup> de ce mois, ce qui est advenu à Crevant, et de voir que plus nous taschons d'apaiser et pacifier les choses, il y ait toujours quelqu'un mal disposé pour troubler ce repos; chose que <rs type="famillepouvoir">le Roy mon fils et moi</rs> avons tant à coritre-coeur que rien ne nous déplaist plus. Et pour faire connoistre à tout le monde et sentir aux auteurs de cette faute que nous n'entendons qu'elle demeure impunie, je vous advise que présentement se fait une dépesche bien expresse pour envoyer sur le lieu vérifier le fait et se saisir des coupables, et procéder contre eux et leurs complices avec telle et rude justice que j'espère que l'exemple en sera le grand fruit. J'ai bien voulu vous envoyer ce gentilhomme pour vous en avertir et faire entendre sur un bruit que l'on fait courir par delà que l'on veut rompre l'édit, que nous sommes tant éloignés de cela, que nous tenons tous ceux qui y contreviendront pour rebelles et désobéissans, que nous sommes résolus de les faire chastier et punir comme ennemis du repos public, et d'en faire faire tel exemple, que chacun connoistra que nous voulons qu'il demeure et que tous vivent en liberté, sous son bénéfice, sans énnuy ni offense et empeschement; et il n'y a rien, je vous assure, de quoi j'ai plus de soin, ni à quoy je voie plus enclins <rs type="famillepouvoir">le Roi mon fils</rs>, tous <rs type="personne-pouvoir">les princes et seigneurs du royaume et gens de son conseil</rs>, connoissant que de là dépend le bien du royaume et service du <rs type="personne-pouvoir">Roi</rs>. Ce que je vous prie faire bien entendre à tous ceux qui auront été abreuvés de ces faux bruits, et aussi l'ordre qui a été donné pour chastier cette insolence de Crevant, afin que par cette occasion il n'y ait aucun mouvement, étant assurée que la justice en sera faite telle qu'il appartient.</p>
  <p> Quant au demeurant des propos qui se tiennent par les chemins, vous savez de combien de diverses humeurs les esprits sont maintenant et quelles sont les passions; ce qui vous fera plus aisément passer par dessus, sur la fiance que devez avoir de nos intentions au bien de ce royaume, conservation des bons et grands serviteurs d'ycelui, au nombre desquels <rs type="famillepouvoir">vos frères et vous estes tenus</rs>.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640621.LCM02.LYON'>Lettre n° 640621.LCM02.LYON<a href="https://beatricemundo.github.io/lettresmedicis6466/#640621.LCM02.LYON">↑</a></h2><strong> À MESSIEURS LES GENS TENANS LA COURT DE PARLEMENT DE PARIS.</strong><discours loc="CathMed" id="640621.LCM02.LYON" date="1564—21juin">
  <p> <rs type="personne-pouvoir">Messieurs</rs>, vous verrez ce que <rs type="famillepouvoir">le Roy monsieur mon fils</rs> vous escrit pour mettre en liberté <rs type="personne-pouvoir">M<sup><small>e</small></sup> Charles Dumoulin</rs> et le renvoier en sa maison, ce qu'il faict pour certains respects pour lesquelz je veux bien de ma part vous prier que vous satisfaciez à ce qu'il vous en mande et ordonne par sa lettre, sans remettre les choses en longueur ne defficulté. Priant Dieu, <rs type="personne-pouvoir">Messieurs</rs>, qu'il vous ayt en sa saincte garde. Escript à Lyon, ce <hi style="font-variant: small-caps">xxi</hi><sup><small>e</small></sup> jour de juin 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640623.LCM02.LYON.a'>Lettre n° 640623.LCM02.LYON.a<a href="https://beatricemundo.github.io/lettresmedicis6466/#640623.LCM02.LYON.a">↑</a></h2><strong> À MONSIEUR DE ST SULPICE.</strong><discours loc="CathMed" id="640623.LCM02.LYON.a" date="1564—23juin">
  <p> <rs type="personne-pouvoir">Monsieur de S<sup><small>t</small></sup> Sulpice</rs>, puisqu'il plaist à Dieu nous sommes arrivez dans Lion, où l'on ne nous a poinct fermé les portes et y avons trouvé toutes choses en telle obéyssance que nous le sçaurions désirer; nous sommes après à l'establir si bien et si seurement que nous ne soions plus en danger de retomber de là où nous venons, ce que nous ferons par le moyen d'une citadelle qui se faict, laquelle se peult dire le repoz et la seuretté de toute la ville. Au demourant l'on a voulu faire courir ung bruyt que San Petro Corso estoit avecques les corsaires qui sont en Corse, chose qui s'est trouvée fausse, et touteffoys pour ce qu'ilz ont esté en peine et en souspeçon de son allée en Turquye, <rs type="personne-pouvoir">le jeune Laubespine</rs> vous fera le discours de l'occasion d'icelle, dont serez informé pour en respondre partout où il sera besoing. Au surplus j'ay receu vostre lettre du <hi style="font-variant: small-caps">xii</hi><sup><small>me</small></sup> de ce moys par le courrier que m'avez envoyé, laquelle, je vous puis dire, m'a infiniment resjouie, tant pour l'asseurance que vous me donnez avecques toutes les apparences de vérité de la continuation de l'amytié et bonne volunté du <rs type="famillepouvoir">Roy mon beau-filz</rs> en nostre endroict, et par ses parolles et par ses actions, que de la bonne intelligence en quoy vous me mandez qu'ilz vivent luy et <rs type="famillepouvoir">la royne ma fille</rs>, qui sont bien, comme vous pouvez penser, les deux choses du monde qui plus me peuvent de ce costé là contenter. J'en loue Dieu de bon cueur et le prye faire que cela puisse perpétuellement continuer. Si <rs type="famillepouvoir">la royne ma fille</rs> a esté marrie de ce que Dieu ne lui a pas voulu faire tant de bien de luy donner de quoy rendre <rs type="personne-pouvoir">le roy son seigneur</rs> si content et toute l'Espaigne aussi, je ne l'en désadvoue pas, car par là, elle donne tesmoignage de la nourriture que je luy ay donnée et de l'exemple que je luy ay monstré de la chose du monde que fay toute ma vye le plus suivye, qui est d'aymer et désirer sur toutes choses à contenter et plaire au <rs type="personne-pouvoir">roy son seigneur</rs> et se rendre utille et agréable à tout son pays. J'espère que Nostre-Seigneur en cela satisffera au désir commun et d'eulx deux et de moy et de tous noz pays et nous fera la grace de me veoir encores de ce costé là la plus heureuse mère et grand'mère de la chrestienté. Le surplus de noz nouvelles vous l'entendrez dudict <rs type="personne-pouvoir">Laubespine</rs>, lequel je vous prye croire de ce qu'il vous dira de ma part comme moy-mesmes, et je prieray Dieu, <rs type="personne-pouvoir">Monsieur de S<sup><small>t</small></sup> Sulpice</rs>, vous avoir en sa saincte et digne garde.</p>
  <p> De Lion, le <hi style="font-variant: small-caps">xiii</hi> juin 1564.</p>
</discours>


</article><article><h2 id='640623.LCM02.LYON.b'>Lettre n° 640623.LCM02.LYON.b<a href="https://beatricemundo.github.io/lettresmedicis6466/#640623.LCM02.LYON.b">↑</a></h2><strong> À MONSIEUR DE ST SULPICE.</strong><discours loc="CathMed" id="640623.LCM02.LYON.b" date="1564—23juin">
  <p> <rs type="personne-pouvoir">Monsieur de S<sup><small>t</small></sup> Sulpice</rs>, estant <rs type="personne-pouvoir">le jeune l'Aubespine</rs> prest à partir, <rs type="personne-pouvoir">Don François de Alava</rs> qui est icy ambassadeur m'a envoyé faire la plus grande plaincte qu'il est possible de ce que l'on luy a desrobbé l'ung de ses chiffres et des papiers qu'il avoyt et après les avoit'on remis sur son tappis, dont il charge ung gallopin estant chez luy qui disoit y avoir esté induict par le cuisinier, du <rs type="personne-pouvoir">prince de Mantoue</rs> et l'ung et l'aultre hommes de peine, lesquelz j'ay incontinant faict prendre et les luy ay envoyés pour, s'ilz se trouvent coulpables, les faire pendre ou estrangler, vous pouvant asseurer qu'il ne sera riens obmis pour en tirer la vérité et en faire une rigoureuse pugnition, si elle y eschoit, très marrie de quoy ceste fortune luy est arrivée en ce pays, où je désire, par ses vertus et les bons offices qu'il ait ordinairement, qu'il soit respecté en toutes choses, dont je vous ay bien voulu donner advis, affin que s'il en mandoit quelque chose par delà et que vous en oyez parler vous en soyez ad verty pour respondre de la droicte intention du <rs type="famillepouvoir">Roy monsieur mon filz et de moy</rs> qui ne vouldrions, pour chose au monde, estre autheurs ny fauteurs d'une telle meschanceté, que je vous puys dire encores ung coup m'avoir aultant desplu qu'aultre quelconque qui eust pa survenir et l'expérience de ceulx que nous avons faict prendre, lesquelz il soupçonne, que nous luy avons faict mectre entre les mains, rend bon tesmoignage du désir que nous avons que la vérité en soye sceue; ains est tout ce que je sçaurois que vous dire, priant Dieu, <rs type="personne-pouvoir">Monsieur de S<sup><small>t</small></sup> Sulpice</rs>, vous avoir en sa saincte et digne garde.</p>
  <p> De Lyon, ce <hi style="font-variant: small-caps">xiii</hi><sup><small>e</small></sup> jour de juing 1564.</p>
</discours>


</article><article><h2 id='640625.LCM10.LYON'>Lettre n° 640625.LCM10.LYON<a href="https://beatricemundo.github.io/lettresmedicis6466/#640625.LCM10.LYON">↑</a></h2><strong> À MESSIEURS D'ORBAIS ET DE BELLIEVRE.</strong><discours loc="CathMed" id="640625.LCM10.LYON" date="156420juin">
  <p> <rs type="personne-pouvoir">Messieurs</rs>, j'ay receu vostre lettre commune du <hi style="font-variant: small-caps">xxi</hi><sup><small>e</small></sup> de ce mois, par laquelle j'ay veu l'oppinion en laquelle vous persistez que le differend du mois de la bataille sera celluy qui vous engendera plus de dispute pour ce commencement. Vous sçavez ce que le <rs type="famillepouvoir">Roy monsieur mon filz et moy</rs> en avons jà par plusieurs fois escript et respondu à vous, <rs type="personne-pouvoir">d'Orbais</rs>; qui est toute la resolution qu'il a prinse en cest affaire, de laquelle il n'est pas deliberé se departir, estans la demande que luy en est faicte si hors de raison et sa deffence si bien fondée, que, s'il se laissoit une fois aller à ceste querelle contre la justice de sa cause, il ne fauldroit pas doubter que telz querelleurs ne prinssent leur argument de là de nous en faire bien passer d'aultres aussi mauvaises et deraisonnables devant les yeux. Pour conclusion, ilz ne sont fondez ny en traictez, ny en cappitulations, ny en promesses. Et par ainsy, il fault qu'ilz se contentent de la raison, après ung si long et ample traictement que celluy qu'ilz ont receu du <rs type="famillepouvoir">Roy monsieur mon filz</rs>. Mais que vous ayez faict vostre proposition et eu responce d'eulx sur le renouvellement d'alliance, je seroy bien aise que vous m'en advertissez amplement et incontinant, et aussi de la resolution qui aura esté prinse sur tout le differend de Glaris. <rs type="famillepouvoir">Le Roy mondict sieur et filz</rs> a esté bien fort aise d'entendre que vous, <rs type="personne-pouvoir">Bellievre, ayez si dextrement traversé et interrompu toutes les menées et practiques que <rs type="personne-pouvoir">le conte d'Angusola</rs> faisoit envers <rs type="personne-pouvoir">les S<sup><small>rs</small></sup> des Ligues Grises</rs>, qu'il ayt esté contrainct de vous quicter la place; car, encores que j'aye tous jours bien pensé que <rs type="personne-pouvoir">les Seigneurs des Ligues Grises</rs> se reduyront à tout ce que <rs type="personne-pouvoir">les Seigneurs des Ligues</rs> auront faict et accordé en cest affaire du renouvellement d'alliance, si n'est-ce peu faict pour nous d'avoir descouvert la malice de l'aultre et faict congnoistre à ces gens-là qu'il estoit allé à eulx à faulx tiltre, et non pour les paistre de fumées et vaines promesses, qu'il faisoit sans charge de celluy au nom duquel il negocioit. Vous avez veu ce que je vous ay cy-devant mandé de la somme que nous faisons compte d'avoir comptant dedans la fin de ce moys, ou pour le <hi style="font-variant: small-caps">xii</hi><sup><small>e</small></sup> et <hi style="font-variant: small-caps">xv</hi><sup><small>e</small></sup> du prochain, et entenderez ce que j'ay mandé de nouveau à vous, <rs type="personne-pouvoir">d'Orbais</rs>, par ma lettre particulliere; en quoy vous pouvez bien croire que je ne laisseray perdre une seule heure de temps, mesmes pour asseurer les partiz necessaires pour le recouvrement du surplus que nous avons à fournir ceste année.</p>
  <p> Et quant à la difficulté qui a esté faicte par le tresorier de payer les heritiers des decedez pensionnaires, pour ce qui est escheu de leur pension jusques au jour de leur trespas, c'est chose qui n'a jamais esté entendue, et à quoy il fault qu'il satisface sans difficulté. Toutesfois, je sçauray l'occasion du reffuz qu'il en a faict pour luy en faire après commander l'intention du Roy mondict sieur et filz. Priant Dieu, <rs type="personne-pouvoir">Messieurs</rs>, qu'il vous ayt en sa saincte garde.</p>
  <p> Escript à Lyon, ce <hi style="font-variant: small-caps">xxv</hi><sup><small>e</small></sup> jour de juin 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='640626.LCM02.LYON.a'>Lettre n° 640626.LCM02.LYON.a<a href="https://beatricemundo.github.io/lettresmedicis6466/#640626.LCM02.LYON.a">↑</a></h2><strong> À MESSIEURS LE PRÉSIDENT SÉGUIER ET LAMOIGNON, CONSEILLER DU ROY EN SA COURT DE PARLEMENT DE PARIS.</strong><discours loc="CathMed" id="640626.LCM02.LYON.a" date="1564—26juin">
  <p> <rs type="personne-pouvoir">Messieurs</rs>, depuis les lettres que <rs type="famillepouvoir">le Roy monsieur mon filz et moy</rs> vous avons cy devant escriptes pour pourveoir et adviser aux affaires de <rs type="famillepouvoir">mon cousin Monsieur le duc de Nivernoys</rs>, j'ay entendu de luy et de <rs type="personne-pouvoir">Mons<sup><small>r</small></sup> le cardinal de Bourbon, son oncle</rs>, les grandes debtes qui luy ont esté délaissées par ses père et frère, dont il est maintenant chargé, consistans la pluspart d'icelles en rentes constituées qui emportent une bonne partie du revenu de sa maison en laquelle, oultre cela, il prévoit de grandz et importans affaires, ausquelz il désire par vostre conseil et bon advis et de ses anciens serviteurs de delà estre pourveu et remédié avant que les choses passent plus avant au mal et y soient enracinées; et pour ce que <rs type="famillepouvoir">le Roy mondict sieur et fils et moy</rs> n'avons plus grand désir que de veoir <rs type="famillepouvoir">mondict cousin</rs> secouru et soullagé en sesdictes affaires et sa maison développée d'icelles, qui ne peuvent estre cogneues et maniées par personnages plus dignes que vous et lesdictz anciens serviteurs, qui en avez fort bonne expérience, par le manyement et charge que en avez eu cy-devant de ladicte maison à laquelle vous avez assez monstre vostre bonne affection par les bons et dignes services qu'elle a receus de vous; à ceste cause, je vous prie que, appellé avec vous <rs type="personne-pouvoir">le sieur de Rezay, bailly de Nyvernois</rs>, qu'il tient pour chef de son conseil, maistre Estienne Bigot, advocat en parlement et les sieurs de Palluan et de Herbaudière, qui sont des plus antiens et affectionnés serviteurs de ladicte maison, vous ayez par ensemble, suivant l'advis et volunté et intention de <rs type="famillepouvoir">mesdicts cousins le duc de Nyvernois et cardinal de Bourbon</rs>, à pourveoir et donner ordre à toutes ses affaires, tant pour l'acquist de ses debtes, rentes constituées, estatz de sa maison, de ses finances, que sur les estatz généraux des comptes à rendre par le trésorier de sadicte maison de l'année passée, ensemble de toutes aultres choses qui touchera le profict et commodité d'ycelle; et de tout ce que ferez, en advertirez <rs type="famillepouvoir">mesdietz cousins</rs>, afin de pourveoir que l'ordre et règlement que vous y aurez mis soit gardé et observé, sa maison esclarcie et acheminée à la grandeur, et splendeur où je désireray tousjours la veoir; vous asseurant que, en cela, vous ferez service <rs type="famillepouvoir">au Roy monsieur mon filz et à moy</rs> aultant aggréable que si c'estoit pour ses propres affaires. Priant Dieu, <rs type="personne-pouvoir">Messieurs</rs>, qu'il vous ayt en sa garde. Escript de Lyon, le <hi style="font-variant: small-caps">xxvi</hi><sup><small>e</small></sup> jour de juing.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L’Aubespine</hi>.</p>
</discours>


</article><article><h2 id='640626.LCM02.LYON.b'>Lettre n° 640626.LCM02.LYON.b<a href="https://beatricemundo.github.io/lettresmedicis6466/#640626.LCM02.LYON.b">↑</a></h2><strong> À MONSIEUR DU FERRIER.</strong><discours loc="CathMed" id="640626.LCM02.LYON.b" date="1564—26juin">
  <p> <rs type="personne-pouvoir">Monsieur du Ferrier</rs>, je n'ay pas voulu laisser partir <rs type="personne-pouvoir">Marc Vidal, présent porteur</rs>, sans par luy vous faire la présente, seullement pour vous prier de l'avoir pour recommandé et en sa charge et en toutes autres choses dont il aura besoing de vostre ayde et faveur, comme je sçay que vous l'avez, le recognoissant si affectionné serviteur du <rs type="famillepouvoir">Roy monsieur mon filz</rs> qu'il est et quant à ce que nous avons adjousté en sa charge pour faire tenir cy après noz pacquetz et depesches en Levant, nous vous en avons cy devant escript ce que vous ne fauldrez de luy faire entretenir, d'aultant que je m'asseure qu'il s'en sçaurra fort bien acquitter et à nostre contentement, et du vostre aussi; et eusse esté bien aise qu'il se fust présenté quelque autre meilleure occasion pour recognoistre envers luy ses longs services, mays ce sera pour ung aultre meilleure saison, et n'ayant rien d'advantage à vous mander, je prieray Dieu, <rs type="personne-pouvoir">Monsieur du Ferrier</rs>, qu'il vous ayt en sa saincte et digne garde. Escript à Lyon, le <hi style="font-variant: small-caps">xxvi</hi><sup><small>e</small></sup> jour de juin 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640627.LCM02M.LYON'>Lettre n° 640627.LCM02M.LYON<a href="https://beatricemundo.github.io/lettresmedicis6466/#640627.LCM02M.LYON">↑</a></h2><strong> À MONSIEUR DE RENNES, SON AMBASSADEUR PAR DEVERS L’EMPEREUR.</strong><discours loc="CathMed" id="640627.LCM02M.LYON" date="1564—27juin">
  <p> <rs type="personne-pouvoir">Monsieur de Rennes</rs>, mes deux dernières lectres ont esté des <hi style="font-variant: small-caps">xxiii</hi><sup><small>eme</small></sup> may et <hi style="font-variant: small-caps">vii</hi><sup><small>e</small></sup> de ce moys, par lesquelles et principalement par la dernière je vous ay faict si ample response sur le faict de noz entreveues tant générales que particulières que je ne sçauroys mieulx faire que de m'en remettre au contenu desdictes lettres pour ne veoyr riens que je y doive adjouster d'advantaige et qui ne me confirme de plus en plus en ce que je vous ay mandé de ma résolution et de mon désir en cest endroict. Par ainsi je viendray aux aultres particularitez des deux dépesches que j'ay depuis receues de vous des <hi style="font-variant: small-caps">xxvii</hi><sup><small>e</small></sup> dudict moys de may et <hi style="font-variant: small-caps">x</hi><sup><small>e</small></sup> du présent, et vous diray que, tout ainsi que voz lettres continuent à me faire la convalescence de <rs type="famillepouvoir">l'Empereur mon bon frère</rs> doubteuse et comme désespérée des hommes, le regret que j'ay à la perte d'un si <rs type="personne-pouvoir">vertueux prince</rs>, tant pour le bien de la chrestienté que pour la particulière affection que je luy porte, m'augmente infiniment et ne puis entendre une telle nouvelle sans en ressentir en mon cœur ung très grand desplaisir. Je seray bien ayse, mais que les doubtes et difficultez qui se trouvent en la forme dont l'on aura à user par delà à la distribution du calice aycnt esté résoluz, de sçavoyr comme l'on aura advisé de s'y gouverner, et vous prie que vous m'en advertissez incontinent comme aussi de tout ce qui s'offrira au lieu où vous estes de quelque importance aussi soigneusement et particulièrement que vous avez faict par vosdictes deux dernières lettres et continuez ordinairement, et principalement de ce qui succédera de l'assemblée qui se faict pour la paix d'entre <rs type="personne-pouvoir">les roys de Dannemarch et de Suède</rs>, encores que <rs type="personne-pouvoir">le s<sup><small>r</small></sup> de Danzay</rs> ne fauldra, comme je m'asseure, de m'en donner advis de sa part. J'avoys différé de vous escrire pour faire instance au lieu où vous estes de la maintenue et conservation delà précédence du <rs type="famillepouvoir">Roy monsieur mon filz</rs> jusques à ce que j'eusse veu ce qui seroyt succédé de la maladye del'<rs type="personne-pouvoir">Empereur mon bon frère</rs>, pour ne le fascher et travailler de cest affaire hors de propoz, puisqu'il n'est pas en estat que <rs type="personne-pouvoir">les ambassadeurs</rs> qui résident près de luy le puissent accompaigner aux actes et cérémonies et que vous puissiez estre traicté en cela comme a esté à Rome <rs type="personne-pouvoir">le sieur de Villeparisis</rs>, mais ayant veu le discours que me faictes des propoz qu'il vous semble que vous pouvez honestement tenir <rs type="famillepouvoir">au roy des Romains mon bon frère</rs> sur ce subgect, je loue grandement en cela vostre advis et ne sçauriez mieulx faire que de luy tenir le mesme languaige qui est contenu en vostredicte lettre, affin de l'obliger tellement de sa promesse et parolle, s'il vous est possible, qu'il ne se puisse excuser, si <rs type="personne-pouvoir">l'Empereur</rs> vient à se guéryr, qui est ce que je désire, de procurer et moyenner, et s'il plaist à Dieu l'appeler, de sa part d'effectuer en faveur du <rs type="famillepouvoir">Roy mondict sieur et filz</rs> ce qui est de justice et de raison en chose si notoire et de si long temps observée et que luy-mesmes, comme vous dictes, a confessé estre deue à ceste couronne, n'estant poinct besoing que vous attendiez pour cela l'arrivée de <rs type="famillepouvoir">mon cousin le cardinal de Lorraine</rs>, de laquelle je suis si peu asseurée que je ne sçay encores quand doibt estre son partement. Cependant je vous advertiray bien que <rs type="personne-pouvoir">le s<sup><small>r</small></sup> de S<sup><small>t</small></sup> Sulpice</rs> qui a parlé <rs type="famillepouvoir">au roy catholicque des Espaignes mon beaufilz</rs> du <rs type="personne-pouvoir">mariaige</rs> du <rs type="famillepouvoir">Roy mondict sieur et filz</rs> avec <rs type="famillepouvoir">la fille ainée de mondict bon frère</rs> en fort honnestes termes, m'a escript que, après avoyr faict démonstration du grand plaisir qu'il ressentoyt de veoir que l'on luy communicquast d'un faict si important, comme estoyt ledict <rs type="pouvoir">mariaige</rs>, il luy dist qu'il estoyt raisonnable qu'il eut quelque temps pour y penser et luy en faire telle et si bonne response que le faict le méritoyt et que au mesme instant <rs type="famillepouvoir">mondict bon frère le roy des Romains</rs> l'a tellement pressé par lettres et faict presser par <rs type="personne-pouvoir">son ambassadeur</rs> de luy mander clairement s'il vouloyt ou non sadicte fille pour le prince son filz et qu'il ne luy en voulust plus temporiser la response, que <rs type="famillepouvoir">mondict beau-filz</rs> s'en trouve tout perplexe, d'aultant que son intention est de marier ledict <rs type="personne-pouvoir">prince</rs> avec <rs type="famillepouvoir">la princesse sa sœur</rs> qui s'y est tousjours actendue, comme aussi toute l'Espaigne le désire, et voyant que ledict <rs type="personne-pouvoir">prince</rs>s'y rend assez froid, il vouldra, comme il est aisé à juger, pour avoyr tousjours en main l'un et l'aultre party, entretenir <rs type="famillepouvoir">mondict bon frère</rs> en longueur sur le faict du <rs type="personne-pouvoir">mariaige</rs> de sadicte fille soubz belles responses pleines d'espérances et si bien coulourées qu'il luy sera mal aisé d'y prendre promptement une certaine résolution; qui est ung petit discours que je vous faictz de ce que ledict sieur de <rs type="personne-pouvoir">S<sup><small>t</small></sup> Sulpice</rs> m'en a mendé d'Espaigne, en attendant que je sçache quelle aultre response <rs type="famillepouvoir">mondict beau-filz</rs> lui aura faicte là dessus. Cependant vous retiendrez le tout à vous seul sans vous en laisser entendre à personne, sinon que <rs type="famillepouvoir">mondict bon frère</rs> vint à vous en parler et que cela vous donnera occasion de luy en respondre conformément à ce que je vous en escriz.</p>
  <p> Nous sommes arrivez en cette ville y a jà dix ou douze jours, où, graces à Dieu, nous avons trouvé les voluntez de tous les habitans si bien disposées à l'obéyssance du <rs type="famillepouvoir">Roy mondict sieur et fils</rs> et de ses commandemens, et à s'accommoder doulcement les ungs avec les aultres, que <rs type="famillepouvoir">le Roy mondict sieur et fils</rs> en demeure avec grande et juste occasion fort satisffaictt content. <rs type="personne-pouvoir">Le millort Housdon qui est cousin germain de la royne d'Angleterre</rs>, est arrivé depuis troys jours en çà, accompaigné du <rs type="personne-pouvoir">millort Stangé, filz aisné du comte d'Hoby</rs>, et de plusieurs aultres seigneurs du pays d'Angleterre, qui a faict jurer <rs type="famillepouvoir">au Roy mondict sieur et fils</rs> l'observation de la paix d'avec ladicte <rs type="personne-pouvoir">royne sa maistresse</rs>, et luy a présenté de sa part l'ordre de la Jartière pour plus grande démonstration et confirmation de leur mutuelle amityé. Ilz ont esté fort favorablement et honorablement reccueilliz, caressez et traictez depuis qu'ils sont entrez en ce royaume, comme il se continuera toujours jusques à leur rembarquement. Nous attendons dans la fin de ce moys <rs type="personne-pouvoir">Monsieur et Madame de Savoye</rs>, et quasi au mesme temps Monsieur <rs type="personne-pouvoir">le duc de Ferrare</rs>, qui viennent tous trouver <rs type="famillepouvoir">le Roy mondict sieur et fils</rs> en ceste ville, pour l'envye qu'ils ont de luy baiser la main. Je vous laisse à penser si cela se fera sans que nous nous en revanchions envers eulx par tous les plus honorables recueilz et caresses qu'il nous sera possible, et une entière démonstration du plaisir que <rs type="famillepouvoir"> le Roy mondict sieur et fils</rs> recevra d'une si amiable visitation. Priant Dieu, <rs type="personne-pouvoir">Monsieur de Rennes</rs>, qu'il vous ayt en sa saincte garde. Escript à Lyon, le <hi style="font-variant: small-caps">xxvii</hi><sup><small>e</small></sup> jour de juin 1564.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640628.LCM02.LYON'>Lettre n° 640628.LCM02.LYON<a href="https://beatricemundo.github.io/lettresmedicis6466/#640628.LCM02.LYON">↑</a></h2><strong> À MESSIEURS DE LA COUR DE PARLEMENT DE ROUEN.</strong><discours loc="CathMed" id="640628.LCM02.LYON" date="1564—28juin">
  <p> <rs type="personne-pouvoir">Messieurs les conseillers et eschevins de la ville de Rouen</rs>, vous verrez la responce que <rs type="famillepouvoir">le Roy monsieur mon filz</rs> vous faict sur les troys poinctz contenus en vostre dépesche du <hi style="font-variant: small-caps">xx</hi><sup><small>e</small></sup> du passé, dont pour estre sa lettre assez ample, il me semble n'estre pas grand besoing que je vous face icy une nouvelle reditte, mais je vous asseureray bien que, comme celle qui a eu la principalle peine de faire cesser les crimes et remectre cest Estat en repoz et paciffication, je travailleray tousjours à y maintenir la tranquillité que l'expérience du passé m'a bien faict congnoistre y estre si requise, si nécessaire qu'il n'est possible de plus; et si vostre <rs type="personne-pouvoir">gouverneur</rs> ou autres ayans semblables charges que la sienne en ce royaume ne procedent en cela comme ilz doivent et par leurs actions se font congnoistre incliner plus d'une part que d'aultre, asseurez-vous que <rs type="famillepouvoir">le Roy mondict sieur et filz</rs> y pourveoira tousjours du jour au lendemain; par ainsy reposez-vous hardiement sur le désir qu'il a de maintenir le repoz parmy ses subjectz et sur le soing que j'auray tousjours, de ma part, de conserver ung si grand bien à cet Estat, sans vous laisser persuader à une opinion légèrement prinse, ny monstrer que vous ayez une chose plus chère que l'obéissance de ses commandemens; et sur ce, <rs type="personne-pouvoir">Messieurs</rs>, je prye Dieu vous avoir en sa saincte et digne garde.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640000.LCM10.SL.a'>Lettre n° 640000.LCM10.SL.a<a href="https://beatricemundo.github.io/lettresmedicis6466/#640000.LCM10.SL.a">↑</a></h2><strong> À MON FRERE LE DUC DE SAVOYE.</strong><discours loc="CathMed" id="640000.LCM10.SL.a" date="[1564—Juin-juillet]">
  <p> <rs type="famillepouvoir">Mon frere</rs>, je n'é voleu que set <rs type="personne-pouvoir">porteur</rs> soyt party sans vous fayre set mot, pour vous dyre que je suys byen ayse de set que m'a dyts <rs type="personne-pouvoir">Pyquigni</rs> que vous en venez en Savoye, pour l’esperanse que j'ay que vous nous fayré pas set tort d'aprocher si près sans nous venyr voyr; set que je vous prie de tout mon cœur et à nostre Signeur vous donner set que desirez.</p>
  <p> <rs type="famillepouvoir">Vostre bonne seur</rs>,</p>
  <p><hi style="font-variant: small-caps">Caterine</hi>.</p>
</discours>


</article><article><h2 id='640703.LCM02.LYON'>Lettre n° 640703.LCM02.LYON<a href="https://beatricemundo.github.io/lettresmedicis6466/#640703.LCM02.LYON">↑</a></h2><strong> À MONSIEUR DU FERRIER, AMBASSADEUR À VENISE.</strong><discours loc="CathMed" id="640703.LCM02.LYON" date="1564—3juillet">
  <p> <rs type="personne-pouvoir">Monsieur du Ferrier</rs>, vous verrez ce que <rs type="famillepouvoir">le Roy monsieur mon filz</rs> vous escript présentement en faveur de <rs type="personne-pouvoir">M<sup><small>r</small></sup> le comte de la Mirande</rs> pour la protection duquel il veult que vous faictes tous les meilleurs offices qu'il vous sera possible pour faire cognoistre à ung chascun l'amitié que nous luy portons, pour laquelle nous ne vouldrons jamays permectre qu'il feust rien entrepris sur luy, ne ce que luy appartient; car oultre ce qu'il est comprins au traicté de paix et que l'on ne luy peult faire desplaisir sans nous en faire, il a faict tant de démonstration de son affection, fidélité et dévotion au service de ceste coronne que, sans nul autre respect, nous ne vouldrions faillir d'embrasser tout ce qui luy touche, et l'estime tout aultant que le nostre propre, et pour ceste cause si d'adventure il advenoit que, pour quelque occasion que ce soit, il eust besoing de vostre ayde et faveur vous l'aurez en telle recommandation que vous cognoissez qu'il en est digne et que <rs type="famillepouvoir">le sieur Roy mon filz</rs> vous mande par sa lectre, sur laquelle me remectant, je prieray Dieu, <rs type="pouvoir">Monsieur du Ferrier</rs>, qu'il vous ayt en sa saincte garde. Escript à Lion, ce <hi style="font-variant: small-caps">iii</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640710.LCM02.CREM'>Lettre n° 640710.LCM02.CREM<a href="https://beatricemundo.github.io/lettresmedicis6466/#640710.LCM02.CREM">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="640710.LCM02.CREM" date="1564—10juillet">
  <p> <rs type="famillepouvoir">Mon cousin</rs>, je m'asseure que vous aurez receu la dépesche qui vous a esté envoyée pour vendre encores à la Ville de Paris jusques à soixante et seize mille livres de rente, pour avoir argent pour le renouvellement de l'alliance des Suisses, et suis certaine que vous y ferez tout devoir, si esse que estant cella tant pressé que sans les dangers qui en doyvent provenir, le faict de ladicte alliance est demeuré. J'escriptz <rs type="personne-pouvoir">au sieur de Verdun</rs>, qui est par delà, en prendre la poursuicte en main et faire les dilligences qui y seront nécessaires, et ce que, de vostre part, vous luy ferez entendre estre besoing, vous priant, <rs type="famillepouvoir">mon cousin</rs>, pousser tellement la dilligence qui y est requise que par vostre moyen et le devoir que y fera <rs type="personne-pouvoir">ledict de Verdun</rs>, nous en puissions avoir le secours que nous en attendons, aussitost qu'il sera besoin; car plus grant ne plus à propos service sçauriez-vous faire <rs type="famillepouvoir">au Roy monsieur mon filz</rs>. Priant Dieu, <rs type="famillepouvoir">mon cousin</rs>, vous donner ce que désirez. De Crémyeu, le <hi style="font-variant: small-caps">x</hi><sup><small>e</small></sup> jour de juillet 1564.</p>
  <p> <rs type="famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='640712.LCM10.CREM.a'>Lettre n° 640712.LCM10.CREM.a<a href="https://beatricemundo.github.io/lettresmedicis6466/#640712.LCM10.CREM.a">↑</a></h2><strong> MESSIEURS D'ORBAIS ET DE BELLIEVRE.</strong><discours loc="CathMed" id="640712.LCM10.CREM.a" date="1564—12juillet">
  <p> <rs type="personne-pouvoir">Messieurs</rs>, depuis la derniere depesche que vous avez eue de moy, le principal affaire à quoy j'ay plus faict regarder a esté à celluy qui touche et concerne le faict <rs type="personne-pouvoir">des Seigneurs des Ligues</rs>, et au moyen qu'il fauldra avoir et tenir pour envoyer par delà <rs type="personne-pouvoir">les mareschal de Vielleville et evesque de Lymoges</rs>, afin que y arrivans, ilz ayent de quoy donner d'effect et de raison, satisfaction et contentement à <rs type="personne-pouvoir">ces Seigneurs</rs>; à quoy a esté donné si bon commancement, que bientost ilz partiront pourveuz et instruitz, comme il appartient, à ceste fin. De maniere qu'il me semble que tout ce qui se peult respondre aux lettres que j'ay receues de vous par <rs type="personne-pouvoir">La Bretonniere, present porteur</rs>, est de vous advertir que bientost ilz partiront, comme vous le pourrez faire entendre ausdicts <rs type="personne-pouvoir">Seigneurs des Ligues</rs> et, quant à vous, sçavoir que je desire que vous continuez à tenir toutes choses de delà en la meilleure disposition que vous pourrez, sans rien promectre ne asseurer sur tant de demandes et instances qu'ilz vous font, tant du moys de la bataille que autres querelles portées par vosdictes lettres; desquelles il fault esperer, aveq le bon chemyn que vous leur avez donné, que lesdicts <rs type="personne-pouvoir">mareschal de Vieilleville et evesque de Lymoges</rs> pourront rabattre beaucoup, si la raison et l'equité peuvent trouver lieu en leur endroict, comme il fauldra à la fin qu'ilz s'y rangent, aussy bien que de nostre part nous voullons faire, pour leur faire congnoistre que <rs type="famillepouvoir">le Roy Monsieur mon filz</rs> a envers eulx la mesme bonne volunté que ont eue ses predecesseurs, ainsy que vous leur avez assez bien et saigement touché en vostre proposition derniere, de laquelle m'avez envoyé coppie, et d'icelle tiré leur intention et disposition au renouvellement de l'alliance, aveq condition toutesfois d'estre satisfaictz de ce qu'ilz demandent. Quant vous serez tous ensemble là, la partye en sera plus forte, cependant ne perdez poinct de temps pour tenir ce negoce au meilleur train que vous pourrez, ayant estimé qu'il ne sera poinct de besoing d'assigner aulcune journée, tant qu'ilz soient là, et ayant veu et congneu, sur les lieux, le chemyn que prendront les affaires. Très aise d'avoir sceu la despesche que lesdicts Seigneurs des Ligues ont faict a ceulx <rs type="personne-pouvoir">des troys Ligues Grises</rs>, pour n'innover riens au prejudice des traictez que nous avons ensemble, et aussy que lesdicts <rs type="personne-pouvoir">Seigneurs des Ligues</rs> se soient disposez à ne laisser passer les <hi style="font-variant: small-caps">vii</hi><sup><small>e</small></sup> et <hi style="font-variant: small-caps">xii</hi><sup><small>e</small></sup> articles proposez par <rs type="personne-pouvoir">l'ambassadeur de Milan</rs>; semblablement, que l'affaire de Glaris soit terminé, affin qu'il y ayt par delà tousjours tant moings d'affaires. Qui est tout ce que vous aurez de moy pour le present, vous renvoyant ledict <rs type="personne-pouvoir">La Bretonnyere</rs>, sur lequel je remetz le surplus, pryant Dieu, <rs type="personne-pouvoir">Messieurs</rs>, vous donner ce que plus desirez.</p>
  <p> De Cremyeu, le <hi style="font-variant: small-caps">xii</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640712.LCM10.CREM.b'>Lettre n° 640712.LCM10.CREM.b<a href="https://beatricemundo.github.io/lettresmedicis6466/#640712.LCM10.CREM.b">↑</a></h2><strong> À MONSIEUR DE BELLIEVRE.</strong><discours loc="CathMed" id="640712.LCM10.CREM.b" date="1564—12juillet">
  <p> <rs type="personne-pouvoir">Monsieur Beclievre</rs>, vous sçaurez par la lettre commune, l'intention du <rs type="famillepouvoir">Roy monsieur mon filz et la mienne</rs> sur les affaires de delà, qui me garde vous en dire autre chose, mais bien le contantement que j'ay eu du bon devoir que vous avez faict <rs type="personne-pouvoir">aux Ligues Grises</rs>, où je ne veoy poinct qu'il soit besoing que vous retourniez, tant que ce que nous voullons faire avecq <rs type="personne-pouvoir">les Sieurs des Ligues</rs> soit resolu; en quoy il courra du temps. Cependant il ne sera que bien faict de les tenir tousjours en bonne allayne, comme <rs type="personne-pouvoir">les autres des Ligues</rs>, actendant l'arrivée par delà <rs type="personne-pouvoir">des marechal de Vielleville et evesque de Limoges</rs>, qui s'en vont bientost instruict[z] et pourveuz de tout ce qu'il fault pour eschapper d'un si difficille passage. Pryant Dieu, <rs type="personne-pouvoir">Monsieur Beclievre</rs>, vous donner ce que plus desirez.</p>
  <p> De Cremyeu le <hi style="font-variant: small-caps">xii</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L’Aubespine</hi>.</p>
</discours>


</article><article><h2 id='640712.LCM02.CREM.a'>Lettre n° 640712.LCM02.CREM.a<a href="https://beatricemundo.github.io/lettresmedicis6466/#640712.LCM02.CREM.a">↑</a></h2><strong> À MESSIEURS LE PRÉVOST ET ESCHEVINS DE LA VILLE DE PARIS.</strong><discours loc="CathMed" id="640712.LCM02.CREM.a" date="1564—12juillet">
  <p> <rs type="personne-pouvoir">Messieurs</rs>, si tost que nous eusmes adviz de ce qui estoit survenu à Crevan, je y feis envoier <rs type="personne-pouvoir">le conseiller Quelain et le prévost de la connestablerie de France</rs> pour enquérir la vérité du faict, pour chastier ceulx qui auroient failly, qui a esté ung remède pour obvier ad ce que m'escripvimes. Ayant sceu que quelquesungs de ceulx qui s'estoient esmeuz pour en prendre revenche se sont contenuz aussi tost qu'ilz ont sceu que la justice y alloit de la part de <rs type="famillepouvoir">monsieur mon filz</rs>, lequel encores pour plus grande asseurance y a fait marcher la compagnie du <rs type="personne-pouvoir">comte de Charny</rs> avec un saige gentilhomme <rs type="personne-pouvoir">son lieutenant</rs>, pour demeurer dedans ladicte ville et tenir main qu'il n'y ayt aucun désordre, affin que la force en demeure tousjours <rs type="personne-pouvoir">au Roy</rs>, estant bien marrye qu'il y ayt des gens si folz et ennemis du repoz qu'ilz ne se puissent contenir. Priant Dieu, <rs type="personne-pouvoir">Messieurs</rs>, vous donner ce que désirez. De Cremyeu, le <hi style="font-variant: small-caps">xii</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L’Aubespine</hi>.</p>
</discours>


</article><article><h2 id='640712.LCM02.CREM.b'>Lettre n° 640712.LCM02.CREM.b<a href="https://beatricemundo.github.io/lettresmedicis6466/#640712.LCM02.CREM.b">↑</a></h2><strong> À MONSIEUR DE RENNES.</strong><discours loc="CathMed" id="640712.LCM02.CREM.b" date="1564—12juillet">
  <p> <rs type="personne-pouvoir">Monsieur de Rennes</rs>, j'ai esté bien aise d'entendre par vostre lettre du <hi style="font-variant: small-caps">xiiii</hi>du passé, que je viens présentement de recevoir, comme les choses sont passées par delà touchant la réception de ce qui s'est faict au concilie, et les autres nouvelles que vous m'écrivez, pour le plaisir que ce m'est entre autres de veoir que le fascheux bruict que l'on a faict courir par deçà de la mort de <rs type="personne-pouvoir">l'Empereur</rs> soit vain et non véritable, duquel aussi eusse-je eu très grand ennui et déplaisir, pour la perte que eust faicte toute la chrestienté d'un si vertueux et sage <rs type="personne-pouvoir">prince</rs>. Quant à ce que <rs type="personne-pouvoir">le roy des Romains</rs> vous a dit de la diette impériale qu'il faut tenir, et ce que à ce propoz il s'est laissé entendre de nostre entreveue, je m'asseure que, prudent et advizé comme vous estes, vous vous estes en cela conduict et porté suyvant ce que je vous ai cy-devant escript; car je n'y sçauroys avoir, trop d'affection, et cela venant de lui, j'auray à grand plaisir que, aux occasionz qui s'en présenteront, vous entendiez le plus clairement que vous pourrez où cest affaire est pour tomber, pour m'en donner advys. Et sçachez que nous faisons compte de ne bouger de ce pays pour tout le moys d'aoust, et jusques au commencement, de septembre; dedans lequel temps, si nous avyons nouvelles de la résolution qu'il y prendra, je pourroys sans bruict, ne destourner le desseing, dresser nostre voyage conformément et à propos au lieu où nous debvrions avoir ce contentement, voulant bien vous advertir au demeurant que, graces à Dieu, nos affaires continuent à se bien porter, et les choses de ce royaume à se restablir au bon et heureux chemyn que je leur sçauroys désirer, pryant Dieu, <rs type="personne-pouvoir">Monsieur de Rennes</rs>, vous donner ce que désirez. De Cremyeu, le <hi style="font-variant: small-caps">xii</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L’Aubespine</hi>.</p>
</discours>


</article><article><h2 id='640713.LCM02.CREM.a'>Lettre n° 640713.LCM02.CREM.a<a href="https://beatricemundo.github.io/lettresmedicis6466/#640713.LCM02.CREM.a">↑</a></h2><strong> À MON COUSIN MONSIEUR LE DUC DE NEMOURS.</strong><discours loc="CathMed" id="640713.LCM02.CREM.a" date="1564—13juillet">
  <p> <handDesc> <handNote xml:id="Cath">Catherine de Médicis.</handNote> </handDesc></p>
  <p> <rs type="famillepouvoir">Mon cousin</rs>, suyvant ce que m'avez escript et la résolution prinse en vostre affaire, j'en ay faict faire l'expédition telle que vous verrez par les coppyes que je vous envoye avecques la dépesche à Romme, pour en faire par nostre <rs type="personne-pouvoir">ambassadeur</rs> la solicitation nécessaire et en retirer l'expédition du <rs type="personne-pouvoir">Pappe</rs>, telle que la désirez, et que je seray très aise que vous ayez, pour vous veoir tant plus tost dehors dudict affaire. Nous sommes icy en ung lieu où il faict assez malplaisant, et pour ce désireroys-je bien qu'il eust pieu à Nostre Seigneur avoir appaisé le danger qui est à Lyon, dont je vous prie me faire sçavoir des nouvelles et comme on s'i porte, m'asseurant que vous n'obmettez riens de tout ce qui se peult faire pour faire nettoyer la ville. Priant Dieu, <rs type="famillepouvoir">mon cousin</rs>, vous donner ce que désirez. Escript à Crémieu, le <hi style="font-variant: small-caps">xiii</hi><sup><small>me</small></sup> jour de juillet 1564.</p>
  <p> 
<p hand="Cath"><rs type="famillepouvoir">Mon cousin</rs>, j'é reseu vostre letre par <rs type="personne-pouvoir">Mandelot</rs>, et sui bien ayse que la peste s'apayse; s'il contineué ynsin, vous nous aurés byentot à Lion. Fayte fayre diligense de tout nétoyer.</p> 
<p hand="Cath"><rs type="famillepouvoir">Vostre bonne cousine</rs>,</p> 
<p hand="Cath"><hi style="font-variant: small-caps">Caterine</hi>.</p>  </p>
</discours>


</article><article><h2 id='640713.LCM02.CREM.b'>Lettre n° 640713.LCM02.CREM.b<a href="https://beatricemundo.github.io/lettresmedicis6466/#640713.LCM02.CREM.b">↑</a></h2><strong> À MONSIEUR D'HUMIÈRES, CHEVALIER DE L'ORDRE DU ROY MONSIEUR MON FILZ, ET SON LIEUTENANT GÉNÉRAL AU GOUVERNEMENT DE PICARDIE.</strong><discours loc="CathMed" id="640713.LCM02.CREM.b" date="1564—13juillet">
  <p> <rs type="personne-pouvoir">Monsieur de Humières</rs>, quant je vous escripviz de l'advis qui m'avoit esté donné de l'amas qui se faisoit du costé de Picardie, j'en pensois autant que j'en ay depuis sceu par voz lettres et celles des aultres <rs type="personne-pouvoir">gouverneurs</rs> des places, ausquelz j'avois faict semblable despesche; si esse que en telles et si importantes choses, ne voulant riens négliger, il me semble meilleur d'en estre plus esclaircye par ceulx qui sont sur les lieux; et ay eu grant plaisir d'avoir [esté] en cest endroict ainsi bien satisfaicte sur ce de vostre part, et d'entendre que les choses soyent en si paisible estat de vostre costé; en quoy je vous prie faire tout ce que vous pourrez pour les maintenir, pour le plus grant service que vous sçauriez faire <rs type="famillepouvoir">au Roy monsieur mon filz</rs>. Quant au payement des soldatz, je m'esbahis qu'il y ayt telle longueur, car piecà il a esté pourveu aux assignations, ayant commandé à ceulx des finances de sçavoir à quoy il tient et y pourveoir, comme vous trouverez bientost qu'il aura esté; pryant Dieu, <rs type="personne-pouvoir">Monsieur de Humières</rs>, vous avoir en sa garde. Escript à Cremyeu, le <hi style="font-variant: small-caps">xiii</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L’Aubespine</hi>.</p>
</discours>


</article><article><h2 id='640716.LCM02M.CREM'>Lettre n° 640716.LCM02M.CREM<a href="https://beatricemundo.github.io/lettresmedicis6466/#640716.LCM02M.CREM">↑</a></h2><strong> À MON COUSIN MONSIEUR LE DUC DE NEMOURS.</strong><discours loc="CathMed" id="640716.LCM02M.CREM" date="1564—16juillet">
  <p> Mon cousin, il ne fault poinct que vous me remercylez de ce que j'ai faict pour vous; car ce n'est riens auprès de ce que le Roy monsieur mon fils et moy désirons de faire pour vous. Au reste, nous en allons à Roussillon pour quelques jours, et, estant là, si la malladye continue de cesser à Lyon, comme vous m'escrivez, nous vous y retournerons veoyr, si Dieu playst, comme j'ai dict à cedict porteur, et je m'asseure que cependant vous donnerez</p>
  <p> ordre à tout, ainsi que très bien vous avez commencé; et n'ayant à vous dyre aultre chose, je prye Dieu, mon cousin, vous avoir en sa sainte garde. De Cremieu, ce <hi style="font-variant: small-caps">xvi</hi><sup><small>e</small></sup> jour de juillet 1564.</p>
  <p> (De sa main.) <rs type="personne-famillepouvoir">Mon cousin</rs>, set j'é pensé que vous n'eusié grent envie de revoyr le Roy et la compagnie dans Lion, je croire set que me men dés par set pourteur, mès sachant come le désirés, j'é peur que vous vous trompiés vous-mesme de n'i en voyr que la moytié de set qui est; qui me fayst vous prier de m'en mender la vérité sans pasion, si vous la pouvés léser.</p>
  <p> <rs type="personne-famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='640725.LCM02.ROUS'>Lettre n° 640725.LCM02.ROUS<a href="https://beatricemundo.github.io/lettresmedicis6466/#640725.LCM02.ROUS">↑</a></h2><strong> À MON COUSIN MONSIEUR LE CARDINAL DE CHATILLON.</strong><discours loc="CathMed" id="640725.LCM02.ROUS" date="1564—25juillet">
  <p> Mon cousin, j'ay receu vostre lettre par Sarragosse, respondant à laquelle je ne feray que répéter ce que je vous ay dernièrement escrit, qui est que le Roy monsieur mon fils, et moy n'avons plus rien à cœur que l'entretènement de l'édit, et que tous ceux qui imprimeront ou feindront croire autre chose sur ce de nostre intention, nous feront cognoistre qu'ils aiment le garbouil et sont marris du repos que nous avons tant travaillé et cherchons par tout moyen à tant mieulx establir en ce royaume, dont ils se peuvent aussi asseurer qu'ils ne rapporteront riens que la malle grace de leur prince, qui est, Dieu mercy, assez grand, assez fort, et encores plus délibéré de s'en faire bien croire et obéyr, ayant cogneu l'utilité et le bien qui est venu.</p>
  <p> Vous priant, mon cousin, tenir cela pour résolu et ne vous lasser pas d'en rendre capables ceux qui seront, en doute; car telles suspicions sont tant combattues des effets de nostre bonne intention, que je voy tous les gens de bien s'en contenter; ainsi je veux croire que ceux qui font courir ces bruits ont si grand desplaisir de voir le bien que Nostre-Seigneur fait en cet endroit à ce royaume.</p>
  <p> Priant Dieu, mon cousin, vous donner ce que désirez Escript à Roussillon, le <hi style="font-variant: small-caps">xxv</hi><sup><small>e</small></sup> jour de juillet 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640726.LCM02.ROUS.a'>Lettre n° 640726.LCM02.ROUS.a<a href="https://beatricemundo.github.io/lettresmedicis6466/#640726.LCM02.ROUS.a">↑</a></h2><strong> À MESSIEURS LE PRÉVOST ET ESCHEVINS DE LA VILLE DE PARIS.</strong><discours loc="CathMed" id="640726.LCM02.ROUS.a" date="1564—26juillet">
  <p> Messieurs, j'ay sceu par vostre lettre du <hi style="font-variant: small-caps">xvii</hi><sup><small>e</small></sup> de ce mois comme vous avez franchement et de bonne volunté satisfaict à ce qui vous avoit esté ordonné par mon cousin le mareschal de Montmorency louchant les armes qui restoient dans vostre maison de ville et icelles faict porter ou envoier au chasteau de la Bastille, louant en cela et toutes aultres choses qui concernent le bien public et le service du Roy monsieur mon filz vostre singulière et fervente démonstration de l'obéissance que vous luy debvez que j'ay assez de tout temps congneue, dont aussi avons-nous le parfaict contentement et satisfaction que l'on sçauroit avoir des plus chers subjectz de son royaulme, comme il vous fera tousjours congnoistre et sentir en tous les biens, faveurs et avantages .dont vous avez besoing et de ma part vous me aurez en tout et partout pour la plus favorable où l'occasion et le moyen s'en offrira. Ayant le Roy mondict filz mandé audict mareschal donner ordre de faire faire le prix desdictes armes, affin de les faire payer, ainsi qu'il fut faict des précédentes et que ceulx ausquelz elles appartiennent n'y ayent aucun dommage.</p>
  <p> Priant Dieu, Messieurs, vous avoir en sa garde.</p>
  <p> Escript à Roussillon, le <hi style="font-variant: small-caps">xxvi</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640726.LCM02.ROUS.b'>Lettre n° 640726.LCM02.ROUS.b<a href="https://beatricemundo.github.io/lettresmedicis6466/#640726.LCM02.ROUS.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="640726.LCM02.ROUS.b" date="1564—26juillet">
  <p> Mon cousin, respondant à vostre lettre du xxi" de ce moys, et à ce que La Serre, présent porteur, m'a dict de vostre part, je vous avise que j'ai esté très ayse que vous ayez ainsy dextrement retiré dedans la Bastille les armes à feu qui estoyent dedans la maison de ville, et que la résolution et exécution en sayt ainsy passée, dont ceulx de la ville n'ont pas failly de m'cscripre, et comme ilz ont voluntiers obéy, ce que je leur ay faict responce que je louoys et estimoys, comme.j'ai toujours faict, l'obéissance qu'ilz ont desmontrée en toutes autres choses; et au demeurant, suyvant leur requeste, mandé que le Roy monsieur mon filz trouvoyt bon de faire estimer et payer lesdictes armes, comme je vous prye, mon cousin, le faire, et m'advertissant à combien elles se monteront, je feray donner ordre au payement.</p>
  <p> J'ay veu l'instruction que vous avez baillée audict La Serre, suyvant laquelle les lettres qui avoyent esté signées par Bourdin ont esté reffaictes, et les vous envoye pour en user ainsy que vous sçaurez bien faire à propoz, demeurant ferme en ma première oppinyon. Quant au prévost des marchans, je vous prye avoir l'oeil et donner l'ordre que vous sçavez estre de mon intention. Quant au chevalier du guet, vous avez très bien faict de l'avoir adverty de son devoir et de n'abbuser pas de sa charge, en laquelle il se veoyt qu'il s'est depuis quelque temps oublyé. Je vous ay par ma dernière respondu du faict du sr de la Chapelle, auquel vous pouvez bien penser, mon cousin, que je seray tousjours bien ayse de faire honneur et principallement quant d'icelluy j'eslimeray de voir sortir quelque fruict au service du Roy mon filz; mays il n'a esté trouvé à propoz de mectre pour le présent telle chose en avant; remectant le surplus sur La Serre, je ne vous feray plus longue lettre, pryant Dieu, mon cousin, vous avoir en sa saincte garde. Escript à Roussillon, le <hi style="font-variant: small-caps">xxvi</hi><sup><small>e</small></sup> jour de juillet 1564.</p>
  <p> Vostre bonne cousine, <hi style="font-variant: small-caps">Caterine</hi>.</p>
</discours>


</article><article><h2 id='640728.LCM02.ROUS.a'>Lettre n° 640728.LCM02.ROUS.a<a href="https://beatricemundo.github.io/lettresmedicis6466/#640728.LCM02.ROUS.a">↑</a></h2><strong> À MONSIEUR DE RENNES.</strong><discours loc="CathMed" id="640728.LCM02.ROUS.a" date="1564—28juillet">
  <p> Monsieur de Rennes, vostre lettre du <hi style="font-variant: small-caps">xvii</hi><sup><small>e</small></sup> de juing est arrivée depuis la response que je vous ay faicte à la dernière qui estoit plus fraische.</p>
  <p> Je vous ay faict entendre le désir que j'ay que vous poulsiez le plus vifvement que vous pourrez le faictde cest entreveue, suyvant mes précédentes lettres, où l'occasion sera bien à propoz sur ceste Diette impérialle que le roy des Romains vous a dict estre nécessaire de tenir, dont je seroys très ayse de sçavoir ce qui se debvra espérer, ayant eu aussy grand plaisir de ce que vous avez dict au roy des Romains sur la response faicte par le Pappe du faict de la royne de Navarre; en quoy il peut croyre que tous princes chrestiens approuveront malaisément l'auctorité et jurisdiction qu'il se veult attribuer pour la conséquence et importance dont elle est tant pour l'intérest desdictz princes que pour le regard de la paix généralle de la chrestienté, à quoy ung chascun de nous doyt mectre la main; et en cela avez très bien suivy l'intention du Roy monsieur mon filz et la mienne, dont vous ne vous départirez poinct, peur y faire, de vostre pact, tout l'office et devoir que vous pourrez.; ayant bien voulu au demourant vous advertir que j'ay sceu que l'on n'a pas oublyé d'escripre par delà ce que le collonel San Petro Corse a ces jours entrepris en l'isle de Corse, où il est entré et s'est saisy d'un chasteau et faict amas de quelques gens qu'il a soubzlevés et craindrois que on voulsit calumnier en cela nostre intention, comme si le Roy monsieur mon filz estoit en riens particippant de son entreprise, d'autant mesmement qu'il y fut porté par une de nos galères, laquelle, pour vous dire en vérité, luy avoit esté prestée à sa très instante requeste et pour luy donner moyen, comme il disoit, de retirer sa famille et ce qu'il avoit dedans ladicte isle, où arrivé qu'il fut, il renvoya incontinant ladicte galère.</p>
  <p> A ceste follye, j'entends que l'on adjouste que ledit collonnel a quelque intelligence avecq Dragut et quelques coursaires et vaisseaulx turquesques, par où ceulx qui seroient bien aises d'aigrir les choses et altérer la bonne amytié que nous avons avecq l'Empereur, le roy d'Espaigne et le roy des Romains prennent argument de dire que nous favorisons les affaires du Turc pour nous rendre odieux à toute la chrestienté; mais vous pourrez respondre partout que ce sont toutes impostures faulces et meschantes, et que l'entreprise dudict collonel nous a autant desplu que chose qui eust pu advenir, luy en ayant escrit de si bonne façon qu'il congnôistra bien que nous sommes délibérez de tenir la main à l'en faire chastier comme il méri te, et pour nous asseurer davantage de lui, avons faict prendre et arrester prisonniers ses enfans, qui estoient d-emourez à Marseille; de quoy et de tout ce que avons faict, j'ay faict particippant l'ambassadeur d'Espagne qui est icy et le nostre qui est en Espaigne, pour le dire auroy catholicque, comme je vous prye faire à l'Empereur et au roy des Romains, afin que tous noz amys congnoissent comme nous chemynons sincèrement en toutes noz actions, et que nous sommes bien esloignez de désirer de veoir commencer ung trouble en la chrestienté et moins encores d'approcher si près de nous ung si fascheux voisyn que le Turc; mais, comme j'ai sceu de bon lieu que toutes ces charitez viennent du cardinal de Granvelle, que est tousjours aussy bien qu'il a esté cy-devant. Pryant Dieu, Monsieur de Rennes, vous donner ce que plus désirez. De Roussillon, le <hi style="font-variant: small-caps">xxviii</hi><sup><small>e</small></sup> jour de juillet 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640728.LCM02.ROUS.b'>Lettre n° 640728.LCM02.ROUS.b<a href="https://beatricemundo.github.io/lettresmedicis6466/#640728.LCM02.ROUS.b">↑</a></h2><strong> À MONSIEUR DU FERRIER.</strong><discours loc="CathMed" id="640728.LCM02.ROUS.b" date="1564-28juillet">
  <p> Monsieur du Ferrier, vous verrez ce que le Roy monsieur mon filz vous escript présentement tant pour vous advertir de noz nouvelles que pour vous faire responce aux dépesches que nous avons par cy-devant receues de vous, ausquelles, pour n'y avoir rien d'advantaige à respondre, je ne vous feray la présente plus longue, en priant Dieu, Monsieur du Ferrier, qu'il vous ayt en sa saincte et digne garde.</p>
  <p> Escript à Roussillon, le <hi style="font-variant: small-caps">xxv</hi><sup><small>me</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640730.LCM10.ROUS'>Lettre n° 640730.LCM10.ROUS<a href="https://beatricemundo.github.io/lettresmedicis6466/#640730.LCM10.ROUS">↑</a></h2><strong> À MONSIEUR DE BELLIEVRE, CONSEILLER DU ROY MONSIEUR MON FILZ ET LIEUTENANT GENERAL EN LA SENECHAUSSÉE DE LYONNAIS.</strong><discours loc="CathMed" id="640730.LCM10.ROUS" date="1564—30juillet">
  <p> Monsieur Bellievre, encores que vostre presence soyt bien utille en l'estat que le Roy Monsieur mon filz vous a donné à Lyon et que nous ayons pensé vous y faire venir, allant là le mareschal de Vielleville et l'evesque de Lymoges, si esse que, sachant combien vous pouvez servir à la negociation qu'ilz vont traicter, mesmement en ce qui regarde les Grisons, je vous prie estre contant de faire et vous employer en ce qu'ilz vous diront, et les croire sur ce comme nous-mesmes. Priant Dieu, Monsieur Bellievre, vous donner ce que desirez.</p>
  <p> Escript à Rossillon, le <hi style="font-variant: small-caps">xxx</hi><sup><small>e</small></sup> jour de juillet 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Delaubespine</hi>.</p>
</discours>


</article><article><h2 id='640731.LCM02.ROUS'>Lettre n° 640731.LCM02.ROUS<a href="https://beatricemundo.github.io/lettresmedicis6466/#640731.LCM02.ROUS">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="640731.LCM02.ROUS" date="1564—31juillet">
  <p> Mon cousin, nous avions mis pieçà en considération ce que vous escripvez des prisonniers détenuz par les Angloix, et mesmes de ceulx qui sont de service et desquelz ils se pourroient ayder pour le voyage de la Floride encores que on nous ayt averly qu'il estoit rompu, ayant le sieur de Stutlay peu de moyen d'en poursuivre l'entreprise, d'aultant que beaucoup de marchans qu'il y avoit assossiez s'i sont trouvez trompez, et pour ceste aucasion arrestasmes avecques le millord de Housdon, qui vint à Lyon, qu'ilz seroient tous délivrez d'une part et d'autre; mayz il remist à en rendre la certainetté après son arrivée en Angleterre, que nous actendons bientost. Cependant ne laisseray d'en faire faire une recharge à nostre ambassadeur, affin que soubz la générallité desdicts prisonniers, il y face ce qu'il sera nécessaire pour ne leur laisser ceste commodité. Pryant Dieu, mon cousin, qu'il vous ayt en sa garde.</p>
  <p> Escript à Roussillon, le dernier jour de juillet 1564.</p>
  <p> Vostre bonne cousine, Caterine.</p>
  <p> (De sa main.) Mon cousin, voyent que l'ons ha mis les armes en la Bastille et que seulx de la ville n'an sont guières contemps, j'euse bien désiré que le sieur de la Chappelle des Vrsin set feut comporté davent le peuple plus modestement et qué hà part yl eut dist set que méritet le chevalier du guet; car nous n'avons besouin de rien aygrir, veu que tout va en pays jeuques ysi; à quoy vous prie tenir la mayn.</p>
  <p>  </p>
</discours>


</article><article><h2 id='640800.LCM02.SL'>Lettre n° 640800.LCM02.SL<a href="https://beatricemundo.github.io/lettresmedicis6466/#640800.LCM02.SL">↑</a></h2><strong> À MR MON FILS, LE ROY CATOLIQUE.</strong><discours loc="CathMed" id="640800.LCM02.SL" date="1564—Août">
  <p> Monsieur mon fils, le Roy vostre frère et moy n'avont peu plus demeurer, ayent entendu la bonne et aseuraye novelle et de nous tant désiraye de la groyse de la Royne vostre femme, que ne vous ayons envoyé Villeroy présant pourteur pour nous réjouyr aveques V. M. et ausi la visiter pour plus particulièrement entendre par luy de son bon portement et come chouse qui m'est si chère, encore que je m'aseure asés de l'hauneur que luy faystes et l'amytié que Vostre Majesté luy porte, si ay- se que, come mère je ne me puis guarder, ne povent avoyr cet contentement de me trover près d'elle tent qu'ele sera en set aystat, et - qu'ele viendra hà acoucher, que je ne désire qu'ele souit servie et socoreue, come je l'ay aysté et depuis ma fille la duchesse de Lorayne dé mesmes femmes qui m'ont servie et madiste fille depuis en tele nécesité; qui est cause que je supplie Vostre Majesté me voloir acorder que je les y envoy toute ses deus femmes quy m'y ont servie, léqueles ne sont ni de condision, ny de fason qui luy faset neul empêchement, aytent catoliques et femme de byen, mes luy feront beaucoup de servise et pour sa santé et pour byentot ravoyr d'aultres enfens, qui sont deus chouses que je m'aseure aystre tent désiraye de Vostre Majesté que ne luy en diré daventage, ayspérant qu'ele se contentera que les y envoye, cet que je luy prie me volouyr mender, et je lauré cet propos pour luy dire qu'el entendra par cet dist porteur et par la royne ma fille et l'ambasadeur si au long des afayres du Roy son frère que ne ly en fayré rediste; et seulement luy dire que j'espère Vostre Majesté aura grent contentement de voyr qu'i souint si byen achemynés que avecques l'ayde de Dieu an aurés tous les jours mylleures novelles; cet que je luy suplye nous fayra la grase et donner à Vostre Majesté aultent de heur et de contentement que luy en désire Vostre bonne mère et seur,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640803.LCM02.ROUS'>Lettre n° 640803.LCM02.ROUS<a href="https://beatricemundo.github.io/lettresmedicis6466/#640803.LCM02.ROUS">↑</a></h2><strong> À MONSIEUR DE RENNES.</strong><discours loc="CathMed" id="640803.LCM02.ROUS" date="1564—3août">
  <p> Monsieur de Rennes, tout à ceste heure j'ay receu vostre lettre et entendu la mort de l'Empereur, dont j'ay esté fort ennuyée et pour faire entendre au roy des Romains l'affection que le Roy monsieur mon filz et moy portons à son contentement et grandeur, j'ay advisé l'envoïer promptement visiter par le sr de Morette, gentilhomme de la chambre, présent porteur, sur lequel je remettray ce que je pourrois en ceste haste vous escripre, vous priant le croyre tout ainsi que vous feriez moy-mesmes. Priant Dieu, Monsieur de Rennes, vous donner ce que désirez. De Roussillon, le <hi style="font-variant: small-caps">iii</hi><sup><small>e</small></sup> d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640804.LCM02.ROUS'>Lettre n° 640804.LCM02.ROUS<a href="https://beatricemundo.github.io/lettresmedicis6466/#640804.LCM02.ROUS">↑</a></h2><strong> À MONSIEUR DE JARNAC, CHEVALIER DE L'ORDRE DU ROY MONSIEUR MON FILZ, ET SON LIEUTENANT AU GOUVERNEMENT DE LA ROCHELLE EN L'ABSENCE DE MON FILZ LE PRINCE DE NAVARRE.</strong><discours loc="CathMed" id="640804.LCM02.ROUS" date="1564—4août">
  <p> Monsieur de Jarnac, je me remectray sur le contenu en la lettre que le Roy monsieur mon filz vous escript présentement, par laquelle et le mémoire que nous vous envoyons des plainctes que l'on contynue de nous faire de ceulx de la nouvelle religion de La Rochelle, vous entendrez que nous ne povons demourer contans; et pour ceste cause il fault que avec le sr de Lanssac, vous trouvant tous deulx audict La Rochelle, vous regardez par ensemble à rabiller et réprimer toutes ces mauvaises façons de faire qui ne nous sont aulcunement agréables, et que, pour myeulx les contenir en toute obéyssance et repos et unyon avec la seureté de la ville, vous vous résolviez d'y demourer et résider doresnavant sans vous en despartir que vous ne les congnoissiez plus saiges et obéissans; car autrement nous n'en pourrions estre hors de peyne, et nous advertissez souvent de voz nouvelles, ainsy que ledict sieur Roy mon filz vous escript par sadicte lettre, sur laquelle me remectant je ne vous en feray la présente plus longue, que pour prier Dieu vous donner, Monsieur de Jarnac, ce que désirez.</p>
  <p> Escript à Roussillon, le IIIle jour d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640806.LCM02.ROUS.a'>Lettre n° 640806.LCM02.ROUS.a<a href="https://beatricemundo.github.io/lettresmedicis6466/#640806.LCM02.ROUS.a">↑</a></h2><strong> À MON COUSIN MONSIEUR DE MONTMORENCY,  MARÉCHAL DE FRANCE.</strong><discours loc="CathMed" id="640806.LCM02.ROUS.a" date="1564—6août">
  <p> Mon cousin, les dépesches que j'ay faictes cy-devant, tant par le vallet de chambre du Roy monsieur mon filz que par le sieur de Chancel auront, comme je m'asseure, satisffaict à ce que je sçauroys, pour le présent, respondre à vostre lettre du <hi style="font-variant: small-caps">xxvii</hi><sup><small>e</small></sup> de juillet, et aussy que, ma résolution congneue de delà, je croys que ceulx qui y brouillent les cartes prendront autre chemin; néantmoings je vous diray que je trouve bien estranges les responses et lettres du chevalier du guet, et encores plus ses depportemens; s'il satisffaict à ce qui luy a esté escript de venir, je luy en feray entendre et sentir ce qu'il mérite; en actendant responce de toutes mesdictes dépesches, je n'ay de quoy vous faire ceste-cy plus longue. Pryant Dieu, mon cousin, vous avoir en sa saincte garde. Escript à Roussillon, le <hi style="font-variant: small-caps">vi</hi><sup><small>e</small></sup> jour d'aoust 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640806.LCM02.ROUS.b'>Lettre n° 640806.LCM02.ROUS.b<a href="https://beatricemundo.github.io/lettresmedicis6466/#640806.LCM02.ROUS.b">↑</a></h2><strong> À MONSIEUR DE FOURQUEVAULX,  GENTILHOMME DE LA CHAMBRE DU ROY MONSIEUR MON FILZ,  ET GOUVERNEUR DE NARBONNE.</strong><discours loc="CathMed" id="640806.LCM02.ROUS.b" date="1564—6août">
  <p> M. de Fourquevaulx, j'ay eu présentement advis que l'armée de mer du roy catholique monsieur mon filz est assemblée à Palamos, preste à faire voile pour aller où elle a son desseing, et pour ce qu'estant ce lieu là fort prochain de vous et que pourez aisément sçavoir et descouvrir de ses nouvelles et ce qu'elle a délibéré faire, je vous envoie ce courrier en extresme diligence, vous priant envoyer incontinent la présente receue quelque personne advisée jusques ce lieu, qui vous puisse sans perdre de temps rapporter l'estat de cet appareil, le desseing de ladicte armée, quelle elle est, où elle va, quand elle est partie ou partira, et les particularités des choses qui en cela peuvent regarder le service du Roy monsieur mon fils, pour aussi tost m'en advertir par ledict courrier en mesme diligence et ne point m'escripre par la poste ce que vous en pourrez sçavoir. Priant Dieu, Monsieur de Fourquevaulx, vous donner ce que désirez. De Roussillon, le <hi style="font-variant: small-caps">vi</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640808.LCM02.ROUS.a'>Lettre n° 640808.LCM02.ROUS.a<a href="https://beatricemundo.github.io/lettresmedicis6466/#640808.LCM02.ROUS.a">↑</a></h2><strong> À MESSIEURS LES GENS  TENANS LA COURT DE PARLEMENT À PARIS.</strong><discours loc="CathMed" id="640808.LCM02.ROUS.a" date="1564—8août">
  <p> Messieurs, vous entendrez, par ce que le Roy monsieur mon fils vous escript présentement, et le contenu en sa déclaration qu'il nous envoyé, l'occasion que nous avons de ce de la faire despescher, et combien nous désirons qu'elle soit praticquée et observée en l'exécution et entreténement de l'édict de pacification, et la déclaration faite sur icelluy; à quoy je vous prie de tenir la main de vostre part, tant qu'il vous sera possible, la faisant incontinent lire et publier, ainsi que le sieur Roy mon fils le vous mande par sadicte lettre, dont m'assurant que vous y userez de tout debvoir et dilligence, je ne vous en diray rien davantage par la présente. Priant Dieu vous donner, Messieurs, ce que désirez. Escript à Roussillon, le huitiesme jour d'aoust mil cinq cens soixante et quatre.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640808.LCM02.ROUS.b'>Lettre n° 640808.LCM02.ROUS.b<a href="https://beatricemundo.github.io/lettresmedicis6466/#640808.LCM02.ROUS.b">↑</a></h2><strong> À MONSIEUR DU FERRIER.</strong><discours loc="CathMed" id="640808.LCM02.ROUS.b" date="1564—8août">
  <p> Monsieur du Ferrier, par la lettre que le Roy monsieur mon filz vous escript présentement vous serez bien au long adverty et informé de tout ce que nous voulons et entendons que vous faciez sur ceste mort advenue du feu Empereur et pour ceste occasion, me remectant sur sa lettre, je ne vous en diray riens d'adventaige; mays bien vous veulx-je advertir comme nous sommes toujours en ce lieu avec la mesme compaignie que nous vous avons mandé par nostre dernière dépesche, n'ayant peu retourner à Lyon pour n'estre encores la- dicte ville si saine que nous la désirons. Il est vray que pour cella le temps ne l'occasion ne se perdent poinct, car d'un cousté on besoigne avec tel soing et diligence à la citadelle dudict Lion que le sr de Sanssac, demeuré pour cest effect, nous asseure qu'elle sera en deffence dedans le <hi style="font-variant: small-caps">xx</hi> ou le <hi style="font-variant: small-caps">xxv</hi><sup><small>e</small></sup> de ce moys au plus fard, et cependant nous composons et pacifions doulcement icy les affaires du Languedoc, Daulphiné et Prouvence et ne laissons pas pour cella de faire bonne chère à nos amys. Mon frère Monsieur le duc de Savoye s'en est allé faire ung tour jusques en Bresse d'où j'espère qu'il sera de retour dedans cinq ou six jours icy; qui sont toutes les nouvelles que je vous puis mander et desquelles je vous prie faire part à Ses Seigneurs, et en cest endroict je prieray Dieu, Monsieur du Ferrier, qu'il vous ayt en sa garde. Escript à Roussillon, ce <hi style="font-variant: small-caps">viii</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640809.LCM02.ROUS'>Lettre n° 640809.LCM02.ROUS<a href="https://beatricemundo.github.io/lettresmedicis6466/#640809.LCM02.ROUS">↑</a></h2><strong> À MONSIEUR DE RENNES.</strong><discours loc="CathMed" id="640809.LCM02.ROUS" date="1564—9août">
  <p> Monsieur de Rennes, si tost que nous eusmes receu voz lettres, portant advertissement de la mort de l'Empereur, je vous dépesché le jeune Morette, gentilhomme de la chambre du Roy monsieur mon filz, bien instruict et adverty de toutes choses que je désire que sache le roy des Romains de nostre bonne intention envers luy, actendant que nous nous soyons résoluz de faire l'office de condoléance plus exprès, et aussi pour estre par luy adverty de l'estat des affaires de delà, et quelle résolution prendra ledict sieur roy des Romains pour s'establyr en l'empire, et aussi pour le faict de la diette impériale et des aultres choses que vous sçavez que je désire, avecq ceste occasion; de manière qu'il ne me reste riens davantaige à vous en dire pour le présent, synon vous pryer de tenir ledict sieur roy des Romains asseuré qu'il n'a de prince et grand roy du monde l'affection et la puissance plus à son commandement que celle du Roy mondict filz, à quoy celle de sa mère s'accorde tant, que je ne seray jamais parfaictement aise jusques à ce que je lui aye fait congnoistre par effect. N'ayant pas voulu perdre ceste occasion du courrier présent porteur que Monsieur le duc de Ferrare dépesche par de, là, lequel ne doyt guères tarder à revenir, ainsi je m'asseure que par ledict sieur de Morette et par ledict courrier je seray bien particulièrement et soigneusement advertye de tout ce qui s'offrira.</p>
  <p> Il se dit icy que le cardinal de Grantvelle, qui est en la Franche- Conté, a dépesche son jeune frère vers le roy d'Espaigne sur la nouvelle de ceste mort, pour le persuader de passer au plus tost qu'il pourra ès Pays-Bas, mais de l'occasion je ne l'ay point entendue, désirant que de vostre part vous faciez tout ce que vous pourrez pour en sçavoir la vérité et de tout ce que ceste nouvelle amènera de remuement, pour m'en donner advis. Priant Dieu, Monsieur de Rennes, vous donner ce que désirez.</p>
  <p> De Roussillon, le <hi style="font-variant: small-caps">ix</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640813.LCM02.ROUS'>Lettre n° 640813.LCM02.ROUS<a href="https://beatricemundo.github.io/lettresmedicis6466/#640813.LCM02.ROUS">↑</a></h2><strong> À MESSIEURS  LES PRÉVOST ET ESCHEVINS  DE LA VILLE DE PARIS,</strong><discours loc="CathMed" id="640813.LCM02.ROUS" date="1564—13août">
  <p> Messieurs, ayant veu ce que vous m'avez</p>
  <p> escript au <hi style="font-variant: small-caps">viii</hi><sup><small>e</small></sup> de ce mois, et faict considérer au conseil du Roy monsieur mon filz voz remonstrances sur les lettres patentes envoyées par delà pour l'élection double des prévost des marchands et eschevins de vostre ville, ainsi qu'il a esté advisé fère sur ce la déclaration qui présentement nous est envoyée, par où vous congnoissez combien nous désirons que vous soyez bien et favorablement traitez de toutes choses, et qu'il ne s'i face aucune innovation en voz privilèges, suivant lesquelz il entend qu'il soit par vous procédé à l'élection prochaine ainsi qu'il est accoustumé; à l'entretenement de quoy et de tout ce qui concernera le bien et l'advantage de ladicte ville, vous estes asseurez de me trouver tous jours aussi favorable que vous le sçauriez désirer. Priant Dieu, Messieurs, vous avoir en sa saincte garde. Escript à Roussillon, le <hi style="font-variant: small-caps">xiii</hi><sup><small>e</small></sup> jour d'aoust.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640814.LCM02.ROUS'>Lettre n° 640814.LCM02.ROUS<a href="https://beatricemundo.github.io/lettresmedicis6466/#640814.LCM02.ROUS">↑</a></h2><strong> À MON COUSIN  MONSIEUR DE MONTMORENCY,  MARESCHAL DE FRANCE.</strong><discours loc="CathMed" id="640814.LCM02.ROUS" date="1564—14août">
  <p> Mon cousin, ceulx de Paris m'ont escript qu'ilz ne pourroyent recevoyr l'ordonnance faicte par le Roy monsieur mon filz, sur l'ellection du double nombre des prévôt des marchans et eschevyns, sans faire préjudice à leurs previlleges, supplyant le Roy mondict filz estre contant, comme ville capitalle et principalle de son royaulme, les en voulloir excepter; ce qui leur a esté accordé et leur en envoye les lettres, que je vous prie leur fayre bailler, tenant main au demourant que, sans plus retarder, ilz proceddent à leur ellection, laquelle j'entendz avoir esté par eulx différée, actendant ceste res- ponce, et que néantmoings il n'y ayt riens d'arresté sans que vous aiez sur ce l'intention du Roy mondict filz et lamienne, ainsy que je vous ay assez escript par cy-devant. Ayant présentement receu voz lettres du deuxiesme de ce moys, à quoy n'eschet aultre responce, m'asseurant que vous n'obmettrez ryens de ce qui appartiendra à l'auctorité du Roy mondict fils. Pryant Dieu, mon cousin, vous avoir en sa saincte garde.</p>
  <p> Escript à Roussillon, le XIllle jour d'aoust 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> (De sa main. ) J'éreseu vostre letre parlaquele me mandés que vous en nalés à Paris à sete my aust, de quoy je suis bien ayse; mès je vous prie que fasié touttes chause sy dusement que rien ne se puyse aymouvoyr, car vous savés come nous désiron que sete ville demeure en repos et que les habitans conoysent que le Roy mon fils lé veulx tréter dusement, en lui aubéisant, come y me semble qu'il an nont la volanté.</p>
  <p> Pour se, je vous prie ne les ayfaroucher, mes lé guaygner par duseur, veu que Busi et Clemont, à, set que m'a mendé La Chapelle, sont dejeà byen acomodé à set qu'y leurs a dyst.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640817.LCM02.ROUS'>Lettre n° 640817.LCM02.ROUS<a href="https://beatricemundo.github.io/lettresmedicis6466/#640817.LCM02.ROUS">↑</a></h2><strong> À MON COUSIN  MONSIEUR LE DUC DE MANTOUE</strong><discours loc="CathMed" id="640817.LCM02.ROUS" date="1564—17août">
  <p> Mon cousin, vous avez par ci-devant pu entendre les propos de mariage qui ont esté tenus entre mon cousin le Prince de Mantoue vostre frère et ma cousine de Nevers qui sont maintenant en si bons termes qu'il ne reste plus aultre chose que d'avoir vostre consentement et approbation et celuy de ma cousine la duchesse de Mantoue vostre mère, dont pour ceste occasion, le Roy monsieur mon filz et moy avons bien voulu vous envoyer le sieur Hyppolyte Galvagna, gentilhomme de la chambre du Roy mon filz, par lequel tout aussi comme nous désirons sçavoir vostre advis làdessus, aussi par mesme moyen nous avons bien voulu vous mander les nostres sur le faict de ce mariage. Je vous diray donc, mon cousin, qu'il y a deux raisons qui nous font infiniment souhaister de le voir effectuer, et la première est que portant tant de bonne volonté et amitié comme nous faisons le Roy monsieur mon filz et moy à mon cousin le Prince vostre frère, nous avons résolument arresté de l'attacher si bien, comme on dit, par ung pied en ce royaulme, moyennant un bon honnorable party digne de luy, qu'il ne soit, avec l'affection qu'il a tousjours montrée au service de ceste couronne, assez congneue et manifestée à tout le monde, pour jamais s'esloigner et retirer d'auprès de nous. Et l'aultre raison est, mon cousin, que ne voyant en ce royaulme parti plus propre pour lui que ma cousine de Nevers pour estre princesse de la maison que sçavez, nourrie de ma main et davantaige si sage et vertueuse qu'il ne se peult rien désirer de mieulx, il m'a semblé que l'un et l'autre feroient un bon mesnage ensemble; et pour ceste occurrence, les choses se sont tant advancées que nous n'attendons plus que de voz nouvelles pour y mettre bon fin, vous advisant au reste que encore qu'ilz ne soient tous deux aussi riches, comme ils sont bien de bonne maison, si est-ce que moyennant l'aide et bienfaict dont le Roy monsieur mon filz est bien délibéré d'user en leur endroict, j'espère qu'ils vivront à leur aise; et déjà avons-nous accordé mondict cousin vostre frère avec le comte de Brissac pour le regard des terres qu'il a en Bretaigne, desquelles nous en voulons faire ériger une en plus honnorable titre, estant bien toutes ces choses susdites des moindres de celles que nous voulons faire pour son advancement et grandeur comme plus au long vous dira ce porteur, sur lequel nous remettant et attendant sur ce de voz nouvelles, je prie Dieu, mon cousin, qu'il vous ayt en sa très saincte et digne garde.</p>
  <p> De Roussillon, ce <hi style="font-variant: small-caps">xvii</hi><sup><small>e</small></sup> jour d'aoust 1564.</p>
  <p> Vostre bonne cousine, <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640818.LCM10.ROMA.a'>Lettre n° 640818.LCM10.ROMA.a<a href="https://beatricemundo.github.io/lettresmedicis6466/#640818.LCM10.ROMA.a">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640818.LCM10.ROMA.a" date="[1566—18août]">
  <p> Monsieur de Saint-Sulpice, le Roy mons<sup><small>r</small></sup> mon fils repond à la plus grande partie de la depesche que a apportée le jeune L'Aubespine, de sorte qu'il ne me reste plus à vous dire sinon, quant au faict de la precedence, que je trouve la resolution que vous avez prinse très sage d'en parler sobrement et ne faire pas cas d'une chose que nous avons tousjours estimée sans difficulté. Et quant à moy veux-je croyre qu'il n'y a bon ne sage serviteur du Roy Catholique qui ne juge bien en soy mesme qu'il n'y avoit nulle occasion d'entrer en ceste nouvelleté, desirant bien neantmoins que vous faciez tout ce que vous pourrez pour entendre et sçavoir ce que pourroit produire la nuée dont vous dictes que le cueur du Roy Catholique est enveloppé à ceste occasion, pour du tout nous donner advis, ayant bien consideré sur ce propos ce que contient vostre escript particulier, dont je sçaurai bien tirer fruict et me servir du prudent avis et recordz que vous me faictes. De sorte que ceulx qui s'efforceront de ulcerer quelque chose pour telles et si legieres occasions ne me trouveront fleschir en riens : aussi sont nos desportemens tels qu'on ne les sçauroit justement calomnier. Je n'oublierai aussi l'adresse que vous m'escrivez debvoir prendre par l'advis du Prince d'Evolly, qui sera un très bon moyen de faire mieulx et plus agréablement recevoir ce qui viendra d'icy. Le demeurant de ma lettre sera pour vous dire le singulier plaisir que j'ai eu d'entendre le bien et la grace qu'il a plu à Dieu faire à la Royne Catholique ma fille, de laquelle je ne me sçaurois garder de tant me soucier que je ne depesche ce courrier exprès en extresme diligence devers elle, pour en sçavoir encore plus certaines nouvelles et prendre le moyen du dict Prince d'Evolly pour faire trouver bon que j'envoye par delà deux femmes que l'on appelle saiges par deçà, fort expérimentées et utiles à une femme grosse; ce qui doibt estre bien reçu de moi, mere telle que je suis, qui aurois ung incroyable regret, ne pouvant en personne estre par delà, si, à faulte de bon conseil et gouvernement, il avenoit quelque inconvenient à madicte fille et au fruict qui est autour d'elle; ayant advisé vous en faire une lettre particuliere pour montrer au dict Prince d'Evolly, vous priant faire pour cet effect tout office convenable à ce que ceste mienne intention vienne à effect et me renvoyer cedict porteur vollant, afin que moins de temps se perde à faire partir lesdictes femmes, qui sont personnes simples, plus bigottes que huguenottes; ce que dis pour lever tout umbre et soubsçon que l'on pourroit prendre d'elles.</p>
  <p> Pour fin de ma lettre, je sçay, Monsieur de Saint-Sulpice, le service grand que vous avez faict et faictes au Roy mon fils et à moy par delà, qui ne peut estre qu'avec grande despense, à laquelle je vous asseure de pourveoir et de n'oublier ce que vous meritez, de sorte que vous recognoistrez que les presens ne vont point devant les absens, faisant si bien comme vous avez faict jusques ici, dont je vous prie ne vous lasser et vous resouldre de veoir madicte fille mere d'ung beau fils avant que vous partiez de là, car, si plus tot, ce ne seroit sans luy faire faulte et à moy aussi. Priant Dieu, Monsieur de Saint-Sulpice, vous avoir en sa saincte garde.</p>
  <p> Escript à ....., le <hi style="font-variant: small-caps">xviii</hi><sup><small>e</small></sup> d'aoust 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640818.LCM10.ROMA.b'>Lettre n° 640818.LCM10.ROMA.b<a href="https://beatricemundo.github.io/lettresmedicis6466/#640818.LCM10.ROMA.b">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640818.LCM10.ROMA.b" date="156418août">
  <p> Mons<sup><small>r</small></sup> de Saint-Sulpice, si tost que le jeune L'Aubespine a esté arrivé et que j'ai sceu certainement par luy et les lettres qu'il a apportées que la Roine Catholique, madame ma fille, est grosse, de la grace qu'il a pieu à Dieu luy faire en cest endroit, je n'ai pu me garder de vous depescher ce courrier en extresme dilligence pour vous tenir averti (et elle aussi) de l'aise et plaisir que j'en ai reçu. Et, pour ce que je desire, comme mere telle que vous me cognoissez, luy donner en cest endroit tout l'ayde, service et confort que je puis, n'estant près d'elle, et cognoissant mieulx que personne son naturel, j'ai pensé necessaire luy envoyer deux femmes que l'on appelle saiges, desquelles je me suis souvent servie et bien trouvée en telles necessitez, pour avoir soin d'elle et la conseiller selon les occasions, sçachant très bien que, aux premiers enfans, elles n'en sçauroit avoir d'assez experimentées; ce que je vous prie faire entendre de ma part au prince d'Evoly, auquel je m'en adresse privément sur tous autres, pour la demonstration d'affection particuliere que je veoy qu'il demonstre en tout ce qu'il connoit que la roine ma fille et moi avons agreable, dont vous le mercyerez bien affectueusement de ma part; le priant faire envers le Roy son maistre, mon beau-filz, qu'il trouve bon l'aller par delà desdictes deux femmes, personnes simples, de bonne vie et sans aucune suspicion, et du service desquelles je m'assure qu'il aura cy-après grand contentement; et me renvoyez cedict courrier vollant avecques la response, afin que tant moins de temps se passe à les faire partir, car j'aurois trop de regret si, à faute de ce, madicte fille tomboit en aucun inconvenient; ce qui sera aysément excusé de moi par ceux qui savent que j'aime mes enfans plus que moi-mesme. Je desire aussi que par lui vous m'avertissiez bien au long de la continuation de son bon portement et des nouvelles du Roy son mari, que je prie Dieu garder et vous donner, M<sup><small>r</small></sup> de Saint-Sulpice, ce que plus desirez.</p>
  <p> De Romans, <hi style="font-variant: small-caps">xviii</hi><sup><small>e</small></sup> août 1564.</p>
  <p hand="Cath"> Je vous prie fayre bien entendre au prinse d'Evoli que, set que je envoy set deus femmes, que se n'ét pas pour doubte que je aye que la Royne ma fille ne souit seucureue de tout set qui sera posible; mès, ayant entendu aultrefoys par la royne Leinor come lay femme lé plus grent, ay ayle mayme, le sont enn Espagne et en tous les aultres péys, au pris de seulx de desà, sela ayst cause que je luy prie, pour la chause du monde la plus agreable qu'i saroyt fayre pour moy, qu'i fase tant que le Roy monsieur mon fils trove bon, que je les y anvoye et qu'il comende à sa famme de les croyre de set qu'i luy diront touchant leur art; car el sont dè plus aysperimantaye de set royaume, et Madamoyselle de Montigni m'a servie de tous mes enfans, et ne luy say que un mal, que ne fayst que causer; mès le Roy mon Seigneur en prenet son pase temps: yl en fayra de mesme. Quant à la sage-femme, ayl a servi Madame de Savoye, et je la luy envoyé; et son touttes deus, non seulement catolique, mès bigottes.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640818.LCM10.ROMA.c'>Lettre n° 640818.LCM10.ROMA.c<a href="https://beatricemundo.github.io/lettresmedicis6466/#640818.LCM10.ROMA.c">↑</a></h2><strong> À MONSIEUR DE BELLIEVRE.</strong><discours loc="CathMed" id="640818.LCM10.ROMA.c" date="156418août">
  <p> Monsieur Bellievre, j'ay receu voz lettres, à quoy je ne feray plus longue responce, m'asseurant que vous entendrez ce que je fays presentement par delà, et ne vous lasserez de continuer tousjours de bien en myeulx, ayant escript que, par le tresorier des Ligues, il vous soyt baillé argent pour satisfaire à la despence que je sçay que vous faictes par delà, comme il est raisonnable. Priant Dieu, Monsieur Bellièvre, vous avoir en sa garde.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Delaubespine</hi>.</p>
</discours>


</article><article><h2 id='640818.LCM10.ROMA.d'>Lettre n° 640818.LCM10.ROMA.d<a href="https://beatricemundo.github.io/lettresmedicis6466/#640818.LCM10.ROMA.d">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640818.LCM10.ROMA.d" date="[156418août]">
  <p> Mons<sup><small>r</small></sup> de Saint-Suplise, j'é entendu par L'Aubespine comme l'on veult envoyer Rouy Gomès en Flandre aveques le prinse. Fayste, s'il est possible, que la Royne ma fille empeche sela, mès plus tost le duc d'Albe; car dite-lui que s'et heune chause qu'ele douyt desiré qu'i demeure auprès de son (?) mary et l'aultre en souyl loin, et qu'ele (le) trove moyen, sans fayre conestre que se souit pour aultre chause que pour le servise de son mary; et au constrere, en fesant sete pratique, qu'i fase milleur chere au duc d'Albe et ne fase en ryen semblant de desirer qu'i souit aylongné de son mestre. Reguardés i que se conduise de fason qu'el aura assigné à but, en dysant à Roui Gomès come ayle veult fayre set qu'ele pourra, afin qu'i n'i aile, et lui demander en quoy aylle lui poura ayder et l'ampecher.</p>
</discours>


</article><article><h2 id='640818.LCM02.ROMA.a'>Lettre n° 640818.LCM02.ROMA.a<a href="https://beatricemundo.github.io/lettresmedicis6466/#640818.LCM02.ROMA.a">↑</a></h2><strong> À MESSIEURS  LE PRÉVOST ET ESCHEVINS  DE LA VILLE DE PARIS.</strong><discours loc="CathMed" id="640818.LCM02.ROMA.a" date="1564—18août">
  <p> Messieurs, je croy que de ceste heure vous avez contracté avec les procureurs du Roy monsieur mon filz depputez pour la vente des <hi style="font-variant: small-caps">xxv</hi> m. l. dont il a nécessairement affaire tant pour satisfaire au payement des Suisses que autres parties bien fort pressées; à quoy il fault qu'il pourvoye incontinent, et pour ce qu'il sera besoing que mondict sieur filz ratiffie la vendition qui vous sera faicte par sesdictz procureurs, et que les allées et venues qui se feront pour cest effect pourroient emporter quelque laps de temps et autant de retarde- ment auxdictz Suisses qu'il fault qu'il fournisse du <hi style="font-variant: small-caps">viii</hi><sup><small>e</small></sup> jour de septembre prochain; à ceste cause, j'ay bien voullu vous escripre la présente et vous prier par icelle que, nonobstant que le Roy mondict sieur et filz n'ayt encores passé la ratiffication nécessaire, vous ayez à faire mectre le plus promptement que faire se pourra ès mains du trésorier de son Espargne tout le plus de deniers que vous pourrez, affin que à l'instant il le reuvoye pour le payement.</p>
  <p> desdiclz Suisses, vous promectant par la présente que le Roy mondict sieur et fils aura très agréable tout ce que ses procureurs auront faict en cela pour s'en servir et en passer la ratiffication nécessaire pour cest effect; l'asseurance que j'ay, Messieurs, que userez en cela de la diligence que congnoissez que son service le requiert, me gardera de vous faire plus longue lettre. Priant Dieu, Messieurs, vous donner ce que vous désirez. De Romans, ce <hi style="font-variant: small-caps">xviii</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640818.LCM02.ROMA.b'>Lettre n° 640818.LCM02.ROMA.b<a href="https://beatricemundo.github.io/lettresmedicis6466/#640818.LCM02.ROMA.b">↑</a></h2><strong> À MONSIEUR DU FERRIER.</strong><discours loc="CathMed" id="640818.LCM02.ROMA.b" date="1564—18août">
  <p> Monsieur du Ferrier, je vous envoye une petite dépesche que je veulx que vous faictes tenir incontinent en Levant par la première occasion qui s'en présentera, d'aultant que c'est pour recouvrer quelques petites besoignes par de là que je mande à Pétremol de m'achepter et de me faire incontinant tenir, et ne vous estant la présente faicte à aultre fin, je prieray Dieu, Monsieur du Ferrier, qu'il vous ayt en sa saincte garde. Escript à Romans, le <hi style="font-variant: small-caps">xviii</hi><sup><small>e</small></sup> jour d'aoust 1564.</p>
  <p> Je vous prie de m'envoyer par le premier courrier qui viendra par deçà du metridat et du teriacle de cellui que j'ay entendu qui a esté dernièrement dispencé à Venize.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640818.LCM02.ROMA.c'>Lettre n° 640818.LCM02.ROMA.c<a href="https://beatricemundo.github.io/lettresmedicis6466/#640818.LCM02.ROMA.c">↑</a></h2><strong> À MONSIEUR DE RENNES.</strong><discours loc="CathMed" id="640818.LCM02.ROMA.c" date="1564—18août">
  <p> Monsieur de Rennes, l'allée par delà du jeune de Morette et une autre dépesche que je vous ay faict depuis par ung courrier de Monsieur le duc de Ferrare vous auront satisfaict, de sorte que peu me reste-t-il à vous escripre pour le présent, sinon que je viens de recepvoir vostre lettre du <hi style="font-variant: small-caps">xxix</hi><sup><small>e</small></sup> jour de juillet, par laquelle j'ay entendu plus particullièrement quelle a esté la fin de l'Empereur, et le commancement que le roy des Romains donne à l'estat des affaires que. luy a apporté ceste mutation, semblablement la peine en quoy vous estes pour le faict de la précédence; sur quoy il me semble, veu la responce que vous feist ledict roy des Romains avant la mort de son père de nous donner contentement en cest endroict, que vous devez faire démonstration de la tenir pour asseurée, et en ceste asseurance ne faire difficulté de vous trouver aux obsèques et autres actes publicques pour y tenir le rang qui appartient au Roy monsieur mon fils, soyt que l'ambassadeur d'Espaigne s'y trouve ou non, et à cella tenir si roidde que par voz parolles et par voz effectz l’on congnoisse que vous n'y vouliez ny pouvez rien cedder, comme le Roy mondict fils et moy n'entendons que veus faciez en quelque sorte que ce soyt, qui est toute l'instruction qui vous peult estre sur ce baillée, se résolvant à ce poinct d'estre premier ou ne s'y trouver pas.</p>
  <p> Nous avons entendu les autres nouvelles contenues en vostre dicte lettre, et le plus grant plaisir que vous nous sçauriez faire est de nous souvant tenir advertiz de ce qui surviendra.</p>
  <p> Pryant Dieu, Monsieur de Rennes, vous avoir en sa garde. Escript à Romans, le <hi style="font-variant: small-caps">xviii</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>  </p>
</discours>


</article><article><h2 id='640819.LCM02.ROMA'>Lettre n° 640819.LCM02.ROMA<a href="https://beatricemundo.github.io/lettresmedicis6466/#640819.LCM02.ROMA">↑</a></h2><strong> À MONSIEUR DE FOURQUEVAULX, CHEVALIER DE L'ORDRE DU ROY MONSIEUR MON FILS ET GOUVERNEUR DE NARBONNE.</strong><discours loc="CathMed" id="640819.LCM02.ROMA" date="1564—19août">
  <p> Monsieur de Fourquevaulx, par le courrier que m'avez renvoyé vous m'avez grandement satisfaicte de ce que je désirois sçavoir de l'armée de mer, laquelle, à ce que j'ay depuis entendu, a faict voille pour passer en Barbarie, dont j'attends bientost encores de vos nouvelles; et pour ce que j'ay esté advertie que sur la nouvelle de la mort de l'Empereur, l'on doibt prendre le chemin par Narbonne, mais y doibt'on d'Espaigne dépescher le sieur de Chantonnay, qui estoit naguère ambassadeur du roy catholique en France, pour aller veoir le nouveau empereur pour chose d'importance et qu'il doibt passer des hommes non cogneus, et que je seray bien ayse de sçavoir la vérité, je vous prie y faire prendre garde de près et tellement observer ceulx qui passeront là que vous m'en puissiez véritablement rendre compte, principalement de cestuy-là de qui il sera accompaigné, et si vous avez peu apprendre quelque chose de son voyaige, pour incontinent m'en advertir, sans touttefois qu'il luy soit faict ni donné aulcun empeschement, mais toute démonstration d'amitié et bon recueil, s'il se faict congnoistre. Priant Dieu, Monsieur de Fourquevaulx, vous donner ce que désirez.</p>
  <p> Escript à Romans, le <hi style="font-variant: small-caps">xix</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640800.LCM02.VALE'>Lettre n° 640800.LCM02.VALE<a href="https://beatricemundo.github.io/lettresmedicis6466/#640800.LCM02.VALE">↑</a></h2><strong> À MONSIEUR DE ST-SULPICE.</strong><discours loc="CathMed" id="640800.LCM02.VALE" date="1564—(Du23au30août)">
  <p> Monsieur de St Sulpice, je vous ay voulu envoyer ce courrier en toute dilligence, tant pour vous advertir de ce qui s'est passé entre le sr Don Fiances et moy pour le faict du colonel San-Petro Corso, comme vous pouvez voir par ce que le Roy monsieur mon filz vous en escript, je vous envoye une lettre que ledict San-Petro en a escript au Roy monsieur mon filz et à moy, que vous pourrez faire [veoir] au roy monsieur mon beau-filz, affin qu'il congnoisse par là de quelle confidence nous procédons en telles choses qui nous touchent avecque luy, et vous lui ferez trouver bon de veoir lesdites lettres ci-dessus, dont nous avons faict faire une copie collationnée, que nul des subjectz du Roy monsieur mou filz ayt à secourir directement et indirectement ledict collonel sous peine de la vie et pareillement faict resserrer ses enfans plus étroitement qu'ilz n'estoient, afin que cela le retienne et que ce soit un tesmoignage de nostre volonté à tout le monde; si nous y pouvions faire davantage nous le fairions voyr, comme j'ay dict à l'ambassadeur equérant de faire davantage; il est en lieu là ou n'y n'avons nulle puissance de luy mal faire. Quant à la santé de la royne ma fille, je suis en la peyne que pouvez penser pour le maulvais estat à quoy j'ay veu qu'elle est par les lettres du passé et que je ne sçauroys avoir plus de plaisir que d'en entendre nouvelles d'heure à autre, je vous prie ne plaindre la peyne des courriers pour me donner adviz de tout ce qui subviendra, et n'ayant de quoy vous faire ceste lettre plus longue, je prieray Dieu, Monsieur de St Sulice, vous avoir en sa saincte et digne garde. De Vallence, ce... jour d'aoust 1564.</p>
</discours>


</article><article><h2 id='640825.LCM02.SL'>Lettre n° 640825.LCM02.SL<a href="https://beatricemundo.github.io/lettresmedicis6466/#640825.LCM02.SL">↑</a></h2><strong> <p>À MONSIEUR LE COMTE DU LUDE.</p></strong><discours loc="CathMed" id="640825.LCM02.SL" date="1564—25août">
  <p> 
  <p>Monsieur du Lude, vous entendrez l'occasion de la despesche que vous faict le Roy monsieur mon filz pour les ad vis qu'il a continuellement des meurtres, port d'armes, volleryes, contraventions à ses edictz et aultres tels actes qui se commettent journellement en une infinite d'endroictz de ce royaume, ausquelz l'on ne sçauroit trop tost pourveoir, ny trop prudemment tenir la main; et pour ceste cause il est besoing, ainsi qu'il le mande aux aultres gouverneurs, que vous alliez vous promener par le pays es lieux que vous verrez en avoir le plus de besoing aveques les forces que vous estimerez estre nécessaires pour faire obéyr le Roy monsieur mon filz, et faire entretenir les édicts, vous asseurant que ne lui scauriez faire service plus agréable que cestuy là; et n'ayant de quoy vous faire la présente plus longue, je prie Dieu, Monsieur du Lude, vous avoir en sa saincte et digne garde.</P> 
  <p>Le Roy mon filz vous commande de luy mander où est le sieur Gitonere, et s'il s'est rendu à la justice, comme luy avoit esté commandé, et qu'incontinent ne faillez à l'emmener icy et vous saisir de luy pour luy en répondre; car c'est sa volonté.</p> 
  <p><hi style="font-variant: small-caps">Caterine</hi>.</p></p>
</discours>


</article><article><h2 id='640826.LCM02.VALE.a'>Lettre n° 640826.LCM02.VALE.a<a href="https://beatricemundo.github.io/lettresmedicis6466/#640826.LCM02.VALE.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="640826.LCM02.VALE.a" date="1564—26août">
  <p> Mon cousin, j'ay ces jours receu voz lectres par La Porte et sceu comme vous estes gouverné à l'endroict du chevalier du guet, dont j'ay eu grant plaisir, affin que l'exemple serve à apprendre aux autres de myeulx obéir. Depuys, et par vostre autre despesche, nous avons eu le scrutain de l'ellection faicte du prévost des marchans et esclievyns de Paris; en quoy vous n'avez rien obmis de l'intention du Roy monsieur mon filz et de la myenne; et pour vous faire congnoistre que Quincay s'est avancé de dire ce dont il n'avoit pas charge, verrez que le Roy mondict filz a choisi Guyot pour prévost, et pour eschevyns l'esleu prévost et le secrétaire Sanguyn, ainsy qu'il l'escript à ceulx de ladicte ville par la lectre que je vous envoye que vous leur ferez tenir, leur déclairant sur ce son intencion telle que dessus, à ce qu'ils ne facent faulte de les admectre et recevoir es dictes charges, esquelles vous les mectrez. Gardant en cest endroict le respect et gratieuse considération accoustumée en tel cas, en manyère que les choses passent en la plus grande doulceur que faire se pourra, remectant le surplus de tout ce que je vous sçauroys escripre sur ledict sr de la Porte.</p>
  <p> Pryant Dieu, mon cousin, vous avoir en sa saincte garde. Escript de Vallence, le <hi style="font-variant: small-caps">xxvi</hi><sup><small>e</small></sup> jour d'aoust 1564.</p>
  <p> (De sa main.) Mon cousin, j'é parlé au fils du provost des marchans de fason qu'il a entendu deuement que la volanté du Roy et la mienne ayst que seulx de la ville et nous ne souit plus queune mesme chause, come entendrés plus au long par La Porte, et en setpendant je vous prie que metié pouine, de vostre coûté, de leur aulter la - défianse qu'ils pregnent et dousement les reguagner de fason qu'i pregnent en nous la fianse qu'il ont mise en beaucoup d'aultres, et vous fayré beaucoup pour le servise du Roy mon fils et pour son contentement. Depuis sete letre ayscripte le Roy ha chosi Sanguin, et l'éleu prévost.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640826.LCM02.VALE'>Lettre n° 640826.LCM02.VALE<a href="https://beatricemundo.github.io/lettresmedicis6466/#640826.LCM02.VALE">↑</a></h2><strong> À MESSIEURS  LES PRÉVOST DES MARCHANDS,  ESCHEVINS, MANANS ET HABITANS  DE LA VILLE DE PARIS.</strong><discours loc="CathMed" id="640826.LCM02.VALE" date="1564—26août">
  <p> Messieurs, le Roy monsieur mon filz ayant veu par le scrutin que vous luy avez envoyé l'élection par vous faicle des prévost des marchans et eschevins de la ville de Paris, la chose mise par luy en délibération, a choisy ceulx dont il vous escript, lesquelz pour bonnes et grandes considérations, il veult entrer ès dictes charges; en quoy je m'asseure que vous ne fauldrez de suyvre son intention; qui me gardera vous en dire autre chose; priant Dieu, Messieurs, vous avoir en sa garde.</p>
  <p> Escript à Valence, le <hi style="font-variant: small-caps">xxvi</hi><sup><small>e</small></sup> jour d'aoust.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640826.LCM02.VALE'>Lettre n° 640826.LCM02.VALE<a href="https://beatricemundo.github.io/lettresmedicis6466/#640826.LCM02.VALE">↑</a></h2><strong> À MESSIEURS  LES ESCHEVINS ET CONSEILLERS  DE LA VILLE DE ROUEN.</strong><discours loc="CathMed" id="640826.LCM02.VALE" date="1564—28août">
  <p> Messieurs, le Roy monsieur mon filz vous fait etendre par sa response l'ordre qu'il a donné à vous soulager de l'envitaillement du chasteau et du vieil palais de Rouen, et il désire vous donner tant plus occasion de continuer au bien de son service et de vostre ville ce qu'il y a tousjours congneu d'affection dont je me remettray à sa lettre, en vous asseurant quant et quant que de ma part j'auray tousjours ce qui vous touchera en la chère recommandation que j'ay accoustumé d'avoir les bons et affectionnez subjectz du Roy mondict filz tels que je vous ay tousjours cogneuz. Priant Dieu, Messieurs, vous avoir en sa garde.</p>
  <p> Escript à Valence, le <hi style="font-variant: small-caps">xxviii</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640830.LCM02M.VALE'>Lettre n° 640830.LCM02M.VALE<a href="https://beatricemundo.github.io/lettresmedicis6466/#640830.LCM02M.VALE">↑</a></h2><strong> À MONSIEUR DE FOURQUEVAULX, CHEVALIER DE L'ORDRE DU ROY MONSIEUR MON FILZ, GOUVERNEUR DE NARBONNE.</strong><discours loc="CathMed" id="640830.LCM02M.VALE" date="1564—30août">
  <p> Monsieur de Fourquevaulx, je suis en extresme et ennuy et douleur d'une nouvelle que j'ay eue de la grande et périlleuse maladie de la royne catholique ma fille, dont j'estime que l'on ne m'escript pas la vérité, chose qui me tient en la peine que vous pouvez penser, et pour en estre advertie je despesche homme exprès qui va le droict chemin; touttefois, estimant que vous aurez moyen de sçavoir bientost et des premiers, pour la fiance grande que j'ay en l'affection que vous me portez, je vous envoye ce courrier en extresme dilligence, vous priant me faire tant de service que, incontinent la présente reçue, sans perdre une seulle heure de temps, vous fassiez monter à cheval un des vostres des plus dispos qui puisse mieulx porter la peine et faire praticque du chemin, qui aille..... vollant jusques Madrid, sans autres lettres que de vous à quelques de vos amis, pour quelques particulières affaires que vous pourrez feindre, et là, sans faire aucun service entendre et sçavoir à la vérité comme elle se portera, et des nouvelles du pays tant qu'il pourra pour les vous rapporter au vray, et, luy retourné, m'en advertir par un courrier qui ait charge d'attendre là son retour, sinon que plus tost vous eussiez nouvelle qui méritast me faire sermon, auquel cas vous me le renvoyerez incontinent, et par autre des vostres, arrivé que jà celluy d'Espaigne, me ferez certaine en toutte dilligence de ce qu'il y aura appris, et je feray payer et satisfaire largement ce que aurez pour ce desboursé en m'en advertissant; mais si jamais vous me voulez donner contentement, satisfaites-moi en ce que dessus, car vous ne me sçauriez faire service plus agréable. Et que ceste dépesche ne soit entendue que de vous; sur quoy je prie Dieu vous donner ce que désirez.</p>
  <p> De [Valence], le <hi style="font-variant: small-caps">xxx</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640830.LCM10E.MONT'>Lettre n° 640830.LCM10E.MONT<a href="https://beatricemundo.github.io/lettresmedicis6466/#640830.LCM10E.MONT">↑</a></h2><strong> À MONSIEUR DE BELLIEVRE, CONSEILLER DU ROY MONSIEUR MON FILZ, ETANT DE PRESENT POUR SES AFFAIRES À COYRE.</strong><discours loc="CathMed" id="640830.LCM10E.MONT" date="15643oaoût">
  <p> Monsieur de Bellievre, ayant receu les lettres que vous m'avez escriptes et celles qui s'addressent à noz ambassadeurs qui sont en Suisse, j'ay bien cogneu que vous n'estes pas sans peine, mais je m'asseure que vostre dexterité et le soin et grant devoir que vous continuerez en ce bon commancement que vous avez faict par delà au bien du service du Roy Monsieur mon filz, vous en feront avoir l'issue aussy utille que je la desire; pour laquelle faciliter, vous sont envoyées les lettres que vous demandez, et desdicts ambassadeurs, estans en Suisse, vous sera donné le moyen des deniers necessaires, ainsi que je leur escriptz. Remectant le surplus sur eulx, après vous avoir asseuré que du service que vous faictes par delà il nous demeure entier contantement. Priant Dieu, Monsieur de Bellievre, vous avoir en sa garde.</p>
  <p>Escript à Montpellier, le <hi style="font-variant: small-caps">xxx</hi><sup><small>e</small></sup> jour d'aoust 1564.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640831.LCM02.VALE'>Lettre n° 640831.LCM02.VALE<a href="https://beatricemundo.github.io/lettresmedicis6466/#640831.LCM02.VALE">↑</a></h2><strong> À MESSIEURS TENANS LA COURT DE PARLEMENT À PARIS.</strong><discours loc="CathMed" id="640831.LCM02.VALE" date="1564—31août">
  <p> Messieurs, vous ne sçauriez sçavoir nouvelles du Roy monsieur mon fils et de moy par personne plus suffizante que le sr de Gonnort qu'il envoye par deçà pour ses affaires, auquel pour ceste cause je m'en remettray, vous priant de le croire de tout ce qu'il vous dira de nostre part tout ainsy que vous feriez moy-mesme.</p>
  <p> Priant Dieu, Messieurs, vous avoir en sa garde.</p>
  <p> Escript à Valence, ce dernier jour d'aoust mil cinq cens soixante et quatre.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640902.LCM10E.VALE'>Lettre n° 640902.LCM10E.VALE<a href="https://beatricemundo.github.io/lettresmedicis6466/#640902.LCM10E.VALE">↑</a></h2><strong> À MESSIEURS LES SENESCHAL DE LYON, SES LIEUTENANS, CONSEILLIERS, MAGISTRATZ DU SIEGE PRESIDIAL, NOZ ADVOCAT ET PROCUREUR ET AUTRES NOZ OFFICIERS AUDICT LYON.</strong><discours loc="CathMed" id="640902.LCM10E.VALE" date="1564—2septembre">
  <p> Messieurs, vous entendrez par la lettre que le Roy monsieur mon filz vous escript presentement et ce que vous dira de nostre part le seigneur de Losse, present porteur, la charge qu'il luy a donnée de son lieutenant general du gouverneur de Lyonois, en l'absence de mon cousin le duc de Nemours, auquel nous vous prions de regarder à obeir et entendre diligemment et pour ce qu'il vous commandera et ordonnera pour le service dudict seigneur Roy mon filz, et ce qui appartient à l'autorité qu'il a de luy en cest endroict, et le croire de ce que nous luy avons donné charge vous dire de nostre part, tout ainsi que vous voudrez faire nous-mesmes, dont m'assurant que vous ne ferez faute, je prieray Dieu vous donner ce que desirez.</p>
  <p> Escript à Valence, le deuxiesme jour de septembre mil cinq cens soixante-quatre.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640902.LCM02E.VALE'>Lettre n° 640902.LCM02E.VALE<a href="https://beatricemundo.github.io/lettresmedicis6466/#640902.LCM02E.VALE">↑</a></h2><strong> À MONSIEUR DE RENNES.</strong><discours loc="CathMed" id="640902.LCM02E.VALE" date="1564—2septembre">
  <p> Monsieur de Rennes, vostre lettre du <hi style="font-variant: small-caps">xii</hi><sup><small>e</small></sup> de ce mois, que je receuz hyer, m'a grandement satisffaicte et esclaircye de beaucoup de choses que je désiroys sçavoir, actendant le retour du sieur de Morette, que j'estime ne pouvoir plus guières tarder à venir; ayant veu par icelle la résolution que l'Empereur prend sur le faict de la dyette impériale, et l'apparence qu'il y a que ce pourra estre bientost. Or, puisque vous tenez pour résolu qu'il n'a pas moings d'envye que moy de l'entreveue, et que, entre luy et vous, il ne s'en parle plus que comme d'une chose dont il ne fault plus faire de doubte, je me persuade d'avoir ce contentement, et pour estre esclaircye du temps, ay hasté le retour de ce porteur, vostre homme, pour vous advertir que nous sommes achemynés de nostre voyaige jusques en ce lieu, et allons en Avignon et de là en Provence, pour après prandre le chemyn de Languedoc, s'il ne s'offre occasion qui nous puisse faire changer ou abréger ledict voiage. Estant, pour ceste cause, nécessaire qu'il sache dedans le jour de la St Michel au plus tard la résolution qui aura esté prise pour la tenue de ladicte diette, où se sera, et si ledict Empereur dmeure tous jours en ceste opinion de ladicte entreveue, affin que, suyvant cela, j'accommode ce voyage pour redresser et approcher du lieu où elle se debvra faire; dont je ne veulx perdre l'occasion, mais je désire bien quant et quant avoir vostre advis sur l'utilité qu'il vous semble qui en pourra sortir, et me gouverner en ceste affaire en tout et partout aveq vostre bon conseil : d'autant qu'il me semble recueillir de voz lettres qu'il y a moings de chaleur ez démonstrations que fait à ceste heure ledict Empereur, en ce qui nous regarde, qu'il ne nous en donnoit d'espérance, son père vivant. Et afin que j'aye en cela claire lumière, je vous prye que, sans faillir, j'aye ung homme de vous devant, et au plus tard ledict jour St Michel, d'autant que sur sa venue je remectrai la résolution de nostre voiage.</p>
  <p> J'ai au demourant bien considéré ce que vous m'escrivez de la précédence, et la façon dont vous en avez usé, qui est conforme à ce que jà vous en ay dernièrement escrit. Et pour ce que je veoy que vous craignez que, arrivé que sera l'ambassadeur d'Espaigne, s'il ne veult seoyr après vous, on pourroit luy vouloir bailler siège à part, chose qui ne nous seroyt moings préjudiciable : et pour ceste cause n'entend le Roy monsieur mon filz ne moy que vous la souffriez en quelque sorte que ce soyt, et en faciez la mesme démonstration que vous feriez s'il s'efforçoit d'avoir le premier lieu; ayant assez de quoy vous deffendre quant à cela, joinct l'asseurance que ledict sieur Empereur vous a toujours donnée de vous respecter plus en cest endroict que ne le faisoit sondict père.</p>
  <p> Quant au fait de San-Petre Corso, nos actions sont tant hors de soupeçon pour ce regard, que l'ambassadeur d'Espaigne qui est icy monstre en avoir toute contantement, et ne nous mectons pas en peyne d'en faire aucune excuse, d'autant que la conscience en est si nette que Dieu et les hommes en demoureront partout bien édifiiez, et ne vous en sçaurions plus clairement escrire et à la vérité, que j'ai faict par cy devant, très marrye que cest homme mal content se soit ainsi oublyé; ayant au demourant entendu les autres nouvelles que vous m'escrivez du duc Auguste, dont j'avoys desja eu advis d'ailleurs, et désire singulièrement que l'inconvénient ne puisse estre plus grand que de la blessure, pour la perte que ce seroit d'un si bon prince, et le trouble qui en pourroit venir en la Germanye. Pour fin de ma lettre, je vous diroy que, graces à Dieu, les affaires du Roy monsieur mon filz vont de bien en mieulx, et n'avons riens qui tant nous travaille que la peste, dont Dieu nous gardera si luy plaist, lequel je prye vous donner ce que plus désirez.</p>
  <p> Escript à Valence, le deuxiesme jour de septembre 1564.</p>
  <p> <hi style="font-variant: small-caps">Caterine</hi>.</p>
  <p> Depuis ceste lettre signée, le courrier de monsieur de Ferrare est arrivé, par lequel j'ay receu vostre lettre du XXIe du passé, actendant en bonne dévotion le sieur de Morette; vous priant que, par l'homme que vous me renvoyrez, je puisse sçavoir aussy le temps que l'Empereur vouldroit faire ladicte entreveue, et semblablement en quels termes est le mariage de sa fille aisnée avec le prince d'Espaigne; car par les advys que j'ay d'Espaigne, il semble qu'ilz le tiennent pour résolu.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640903.LCM02.ESTO'>Lettre n° 640903.LCM02.ESTO<a href="https://beatricemundo.github.io/lettresmedicis6466/#640903.LCM02.ESTO">↑</a></h2><strong> À MONSIEUR D'HUMIÈRES,  CHEVALIER DE L'ORDRE DU- ROY MONSIEUR MON FILS,  SON LIEUTENANT GÉNÉRAL AU GOUVERNEMENT DE PICARDIE.</strong><discours loc="CathMed" id="640903.LCM02.ESTO" date="1564—3septembre">
  <p> Monsieur d'Humières, le secrétaire Testu, qui est en Flandres pour les affaires du Roy monsieur mon filz, m'escript que le sieur de Virmont, autrement nommé Renart, cy-devant ambassadeur en France, est mandé du roy catholique pour aller devers lui en Espagne, et doit passer par ce royaume; maiz pour quelque doubte qu'il a, il a fait supplier le Roy mon fils luy permettre que luy et ses gens puissent porter pistollests, ce qui luy a accordé et présentement vous envoie ung pacquet adressant audit Testu, devers lequel est ledict congé que je vous prie lui faire incontinent tenir; et si ledict sieur de Virmont arrivoit plus tost à Péronne, ne faire point de difficulté d'envoier ledit paquet envoyant après les autres lettres audit Testu; et pour ce que le sieur de Virmont est personnaige à qui je désire bien faire gratiffication, j'aurois à plaisir que envoyassiez quelqu'un au-devant sur le chemyn jusques à Bruxelles, qui, le rencontrant, luy peust bailler ledict congé, doubtant qu'il ne se soyt jà achemyné en çà, et allant ledit pacquet par la poste il le pourroit faillir; en tout cas que l'on lui face bonne chère à son arrivée à Péronne et ne soyt donné à lui ne aux siens aucun empeschement pour le port desdictes pistolles, avecques lesquelles vous les laisserez passer. Priant Dieu, monsieur d'Humières, vous donner ce que désirez.</p>
  <p> De l'Estoille, le 3 septembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='640904.LCM02.ESTO'>Lettre n° 640904.LCM02.ESTO<a href="https://beatricemundo.github.io/lettresmedicis6466/#640904.LCM02.ESTO">↑</a></h2><strong> À MON COUSIN LE MARÉCHAL DE MONTMORENCY.</strong><discours loc="CathMed" id="640904.LCM02.ESTO" date="1564—4septembre">
  <p> Mon cousin, en l'actente en laquelle nous sommes d'entendre comme est passé le faict de l'acceptation du prévost des marchans, dont nous vous escrivismes par vostre courrier, qui nous tarde grandement ainsi que vous verrez par ce que le Roy monsieur mon filz vous escript, il m'a semblé à propos de vous faire entendre une petite et courte malladye qu'il a eu depuis vingt-quatre heures, de laquelle il est, Dieu mercy, en assez bon chemyn qu'il ne cherche autre chose que de ne prendre poinct une médecine que l'on luy veult bailler demain, à laquelle il y a plus de trois jours que l'on l'avoit condapmné, comme il a accoustumé e faire en ceste saison, résoluz de partir d'icy le lendemain de la Nostre-Dame pour aller continuant nostre voiage de Provence. Monsieur le connestable nous a desrobbé deux jours pour aller veoir sa fille de Ventadour; je croy que nous l'aurons à ce soir ou demain matin; qui sont toutes les nouvelles que je vous sçaurois escrire, priant Dieu, mon cousin, vous donner ce que plus désirez.</p>
  <p> De l'Estoille, ce <hi style="font-variant: small-caps">iiii</hi><sup><small>e</small></sup> jour de septembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640907.LCM02.ESTO'>Lettre n° 640907.LCM02.ESTO<a href="https://beatricemundo.github.io/lettresmedicis6466/#640907.LCM02.ESTO">↑</a></h2><strong> À MON COUSIN  MONSIEUR DE MONTMORENCY,  MARÉCHAL DE FRANCE.</strong><discours loc="CathMed" id="640907.LCM02.ESTO" date="1564—7septembre">
  <p> Mon cousin, j'ai entendu par vostre lettre du premier de ce mois comme vous avez installé et mis en possesion de l'estat de prévost des marchans le maistre des comptes Guyot et les deux eschevins choisis par le Roy monsieur mon fils, et comme les choses y sont passées, dont j'ai esté très aise, et que vous en ayez usé dextrement, selon le commandement que vous en aviez; qui est le mieulx que vous eussiez sceu faire, m'asseurant que, les choses ainsi exécutées, la transquillité en sera plus grande et le service du Roy monsieur mon filz mieulx faict. N'ayant pour le présent riens à vous respondre ny recommander plus expressément que l'avancement des deniers qui doyvent provenir de la vente des <hi style="font-variant: small-caps">lxxxvi</hi> m. l. de rente, sans lequel secours le renouvellement de l'alliance des Ligues est du tout arresté, estant chose forcée de fournir pour ceste affaire dedans le <hi style="font-variant: small-caps">xx</hi><sup><small>e</small></sup> de ce moys jusques à <hi style="font-variant: small-caps">vii</hi> m. l. et nous n'en avons nul moyen d'ailleurs, m'advertissant à mesure qu'il y aura somme notable, afin que ne perdions l'occasion de nous en ayder. Priant Dieu, mon cousin, vous donner ce que désirez. De l'Estoille, le <hi style="font-variant: small-caps">vii</hi><sup><small>e</small></sup> jour de septembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640910.LCM02E.ESTO'>Lettre n° 640910.LCM02E.ESTO<a href="https://beatricemundo.github.io/lettresmedicis6466/#640910.LCM02E.ESTO">↑</a></h2><strong> À MESSIEURS LES CAPPITOULZ,  DE LA VILLE DE THOULOUZE.</strong><discours loc="CathMed" id="640910.LCM02E.ESTO" date="1564—10septembre">
  <p> Messieurs, j'ay veu ce que vous m'avez escript du XXVIe du passé, et quant à ce que la cour du parlement de Thoulouze a ordonné sur la publication des deux déclarations de l'eedict de pacification, que pour le regard des baptesmes et sépultures, la ville et gardiaige dudict Toulouze seroyt resglée et s'y observeroyt la même forme qu'il faict en celle de Paris, je vous ay bien voulu fère entendre par la présente que c'est chose que le Roy monsieur mon fils et moy avons trouvé très bonne, voulions et entendons que cela s'observe jusques à ce que, estant sur les lieux, comme nous espérons y aller bientost, et ayant ouy les remonstrances de ceulx qui s'en pourroient doulloir, nous y pourvoyons ainsy que verrons bon estre. Cependant nous vous recommandons le repos, unyon et pacification de ladicte ville, affin que, en nostre arrivée par délla, toutes choses y soient mieulx disposées à nous recevoir. Priant Dieu qu'il vous ayt en sa saincte et digne garde.</p>
  <p> Escript à l'Estoille, le <hi style="font-variant: small-caps">x</hi><sup><small>e</small></sup> jour de septembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640915.LCM10.MONT'>Lettre n° 640915.LCM10.MONT<a href="https://beatricemundo.github.io/lettresmedicis6466/#640915.LCM10.MONT">↑</a></h2><strong> À MONSIEUR DE SAINT-SULPICE.</strong><discours loc="CathMed" id="640915.LCM10.MONT" date="1564—15septembre">
  <p> M<sup><small>r</small></sup> de St-Sulpice, comme le danger grand auquel je sçavois estre la Royne catholique, ma fille, me tenoit en extreme peine, craignant de n'avoir sitost de ses nouvelles, j'avois envoyé de tous coustés et rencontré si bien, que le duc de Franqueville, qui est gouverneur de Catalongne, m'avertit à point nommé du jour qu'elle commença à mieux se porter, deux jours avant que arrivast à moi Des Champs, et toutesfois n'en ai-je point pris certaine assurance, tant que j'aye vu vos lettres qui m'ont donné toute la consolation que j'eusse seu desirer après l'incroiable ennui que je portois; et tiens à singuliere grace de Notre Seigneur qu'il luy ait plu me redonner encore cest enfant, lequel je le supplie me vouloir conserver; ayant aussi su par Lutayne, qui depuis est arrivé, comme elle va, continuant de bien en mieux, ne lui restant que quelques gratelles, qui sont les signes ordinaires et apparents de sa parfaite guarison, de quoi je loue Dieu; et m'esbahis que les medecins veuillent pour cela retourner à la faire saigner, ce que je vous prie leur bien remontrer de ma part ne faire pas, et de considerer que les corps naiz en France (comme est ladicte reine ma fille, de laquelle je congnois mieux l'humeur que personne) ne se peuvent de riens plus offenser que de tant de saignées. Dictes-le aussy de ma part au roy son mari, auquel je remets à faire reponse par un gentilhomme exprès, que j'envoierai dedans peu de jours par delà pour le visiter, à ce qu'il ne permette plus qu'on la saigne, et au duc d'Albe semblablement. J'en écris une lettre assez roidde à messire Vincent, son medecin, encores que je sache bien que c'est contre son opinion, dont vous lui direz qu'il ne se fasche point, car j'ai trop de contentement de lui; c'est seulement pour la pouvoir montrer aux autres medecins, s'il voit qu'il en soit besoin. Ayant avisé mettre cette lettre à l'aventure, par la voie de Bayonne, pour vous faire sçavoir la reception des vostres et vous assurer que je suis bien fort marrie du long temps que vous dites que votre homme a employé à poursuivre le recouvrement de la partie de laquelle il avait esté assigné à Lyon, et ne saurois dire d'où en vient la faulte; car ceux des finances assurent que l'assignation est bonne et certaine; aussi y a il plus de deux mois que nous ne l'avons point vu, et, s'il se fut pu trouver, dès que je vous despeschai Des Champs, il eut fait ce voyage, et, s'il m'eut averti de quelque difficulté au recouvrement de ladicte assignation, je y eusse fait pourvoir. Je ferai satisfaire à tout cela et vous donnerai quelque moyen pour subvenir à votre necessité quand et ledict gentilhomme, estant bien marrie qu'il ne s'est offerte occasion de mieux faire; mais vous serez seur qu'il n'y aura que un peu de temps perdu, et que vos meritoires services sont assez imprimés en la memoire du Roy et de moi, qui considere bien le long temps qu'il y a que vous estes par delà, et qu'il est plus que raisonnable que vous preniez allayne, pour avoir plus de moyen de faire ailleurs service au Roy mondict filz. Et, pour cette cause, puisque vous le desirez ainsi, avons resolu d'envoyer par delà vostre successeur environ le mois de janvier prochain, de quoy je n'ai voulu faillir à vous avertir afin que sur ce vous disposiez vos affaires; bien marrie que l'occasion pour laquelle je vous y voulois tenir encore neuf mois soit ainsi tost passée; mais il se faut contenter de ce qu'il plaist à Nostre Seigneur, qui sait, et non aultre, ce qui vous est neecessaire. C'est tout ce que vous aurez de moi pour le present, d'aultant qu'il ne s'offre, Dieu merci, chose qui requiere plus longue lettre, lequel je prie vous donner, M<sup><small>r</small></sup> de St-Sulpice, ce que desirez.</p>
  <p> De Montelimar, le <hi style="font-variant: small-caps">xv</hi><sup><small>e</small></sup> de septembre 1564.</p>
  <p hand="Cath"> Je vous prie fayre mes recommandations alla royne ma fille et lui dire que je ne lui ayscrips point, pour ne lui donner pouine à lyre ma letre, et que en lieu je remersie Dieu de la grase qu'il m'a feste de me l'avoyr randue, non seulement aylle, mès la vie, laquele j'euse aystimé byen byen malheureuse set je l'euse perdue; et pour me guarder de set mal, yl fault que fase set que lui ay mendé, et quant ayle sera malade que ne se layse plus tant segner.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Delaubespine</hi>.</p>
  <p>  </p>
</discours>


</article><article><h2 id='640915.LCM02M.MONT'>Lettre n° 640915.LCM02M.MONT<a href="https://beatricemundo.github.io/lettresmedicis6466/#640915.LCM02M.MONT">↑</a></h2><strong> À MONSIEUR DU FERRIER.</strong><discours loc="CathMed" id="640915.LCM02M.MONT" date="1564—15septembre">
  <p> Monsieur du Ferrier, par la dépesche que le Roy monsieur mon filz vous faict présentement vous verrez la response qu'il vous faict à celles que nous avons receues de vous, et comme il a esté bien ayse que vous luy ayez si amplement faict entendre les discours et nouvelles qui sont au lieu où vous estes, et pour ceste cause je vous prie de continuer et quant à noz nouvelles, d'aultant qu'il vous en escript tout ce que nous en avons pour ceste heure, elle me gardera de vous en faire la présente plus longue; priant Dieu, Monsieur du Ferrier, qu'il vous ait en sa saincte garde...</p>
  <p> Escript à Montélimart, le <hi style="font-variant: small-caps">xv</hi><sup><small>e</small></sup> jour de septembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='640921.LCM02.BOUL.a'>Lettre n° 640921.LCM02.BOUL.a<a href="https://beatricemundo.github.io/lettresmedicis6466/#640921.LCM02.BOUL.a">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="640921.LCM02.BOUL.a" date="1564—21septembre">
  <p> Mon cousin, le Roy monsieur mon filz vous a continué le don qu'il avoyt l'autre jour faict pour vous à Monsieur le Connestable du greffe de Thoulouse, et pouvez estre asseuré que là où luy et moy vous pourrons bien faire, vous congnoistrez combien il a voz services agréables, ainsy que je l'ay dict au sieur Scipion, présent porteur, sur lequel me remectant je ne vous feray plus longue lettre. Pryant Dieu vous avoir en sa garde. Escript à Boullaines, le <hi style="font-variant: small-caps">xxi</hi><sup><small>e</small></sup> jour de septembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640921.LCM02.BOUL.b'>Lettre n° 640921.LCM02.BOUL.b<a href="https://beatricemundo.github.io/lettresmedicis6466/#640921.LCM02.BOUL.b">↑</a></h2><strong> À MON CONPÈRE MONSIEUR LE CONNESTABLE DE MONTMORENCY.</strong><discours loc="CathMed" id="640921.LCM02.BOUL.b" date="1564—21septembre">
  <p> Mon conpère, j'ay esté bien ayse d'entendre que vous ayez trouvé en Avignon toutes choses ainsy bien disposées, et le bon ordre que vous avez advisé d'y donner pour y recevoir le Roy monsieur mon filz et sa compaignye, qui ne pouvoyt estre mieux que ce que j'ay entendu du sieur Scippion présent porteur, qui vous dira tout ce que je vous sçauroys escripre de noz nouvelles et de la délibération que nous avons prinse d'arriver le dimanche seullement et couscher samedy au Pont de Sorgue, ayant le Roy mondict filz continué au sieur de Danville le don qu'il luy feist l'autre jour, à vostre requeste, du greffe de Thoulouze. Pryant Dieu, mon conpère, vous avoir en sa garde.</p>
  <p> Escript à Boullaine, le <hi style="font-variant: small-caps">xxi</hi><sup><small>e</small></sup> jour de septembre 1564.</p>
  <p> (De sa main.) Mon conpère, le Roy mon fils et son frère set portet byen, grases à Dieu, mès vous savés que fayre heune grende treste et puis heune entraye que je auré peur qu'i s'en trovat las et mal, qui est cause que samedi n'ira que au Pont de Sorgue et dimenche de bon heure y sera en navignon. Si vous plès, vous dire à Rambullet qu'il i alle fayre son logis et m'i atende pour entendre coment ayst selui d'Avignon. Je vous prie que le maréchal de Bordillon trouve ysi lé recomandation de</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640925.LCM02.AVIG'>Lettre n° 640925.LCM02.AVIG<a href="https://beatricemundo.github.io/lettresmedicis6466/#640925.LCM02.AVIG">↑</a></h2><strong> À MON COUSIN LE MARÉCHAL DE MONTMORENCY.</strong><discours loc="CathMed" id="640925.LCM02.AVIG" date="1564—25septembre">
  <p> Mon cousin, j'ay quasi en mesme jour receu trois lettres de vous, la première par l'homme du sieur Hieronyme de Thurin, et faict veoir au Conseil du Roy monsieur mon filz l'arrest donné par la Court de parlement et les ordonnances aussi que vous avez faictes sur le faict des marchandises venues et qui seront amenées de Lyon à Paris, chose qu'il a semblé se devoir estre faicte avecq autre considération par ceulx de ladicte Cour et non sans vostre intelligence; mais ayant sceu ce que depuis Quincey despeché du sieur de Gonnord m'a dict du devoir en quoy le premier président se veul tmectre en vostre endroict, j'estime, mon cousin, que vous aurez advisé depuis à y prendre meilleure résolution, car le Conseil trouve le terme de la St Martin bien long pour l'intérest que plusieurs marchans peuvent avoir à ne trayner pas la vente de leurs marchandises si tard; aussi s'il y avoit apparence de danger en aucunes d'icelles, celuy de huict jours que vous leur baillez et si près de la ville auroit besoing d'estre ung peu plus long; au moyen de quoy, nous remectons à vous d'y pourveoir pour le mieulx avecq l'advis et l'intelligence dudict premier président et de faire suyvre et observer ce que en résouldrez. Voz autres lettres sont plaines de la diligence et grand devoir que vous faictes pour avancer le recouvrement des deniers que nous attendons de la vente des <hi style="font-variant: small-caps">l xxvi</hi><sup><small>m</small></sup> l. de rente de la ville de Paris; en quoy je veoy, mon cousin, qu'il n'est pas possible de mieulx faire, mais si ne viennent lesdicts deniers si chauldement que je le désireroys et que nous aurions besoing, d'autant que le renouvellement de l'alliance des Suisses, comme jà je vous ay escrit, est fondé là dessus, et est force forcée que dedans le <hi style="font-variant: small-caps">xv</hi><sup><small>me</small></sup> du moys prochain nous ayons desdicts deniers jusques à la somme de cinq ou six cens mille livres, autrement nous y aurions ung incroiable dommage et grande deffaveur par tout le monde au service du Roy monsieur mon filz et au bien de ses affaires, vous pryant, mon cousin, y emploier tout ce que vous pourrez de moyen, sans y perdre une seulle heure de temps. Ceste excuse de vendanges et vaccations n'est guières pertinente et fault que, pour avancer les choses, vous employez tous les bons serviteurs dont vous vous pourrez adviser, et à mesure qu'il y aura somme notable que la faciez partir, très aise que vous ayez faict secourir mon filz d'Anjou des deniers dont m'escrivez et pensoys bien qu'il fut jà satisffaict de l'assignation que dès Roussillon nous luy avons faict bailler; mais à ce que je veoy nostre nécessité s'estend aussi bien sur les en fans et sur les frères du Roy que sur les autres. Quant à ce que vous m'avez dernièrement escrit de vostre main pour le sr de la Planche, l'occasion pour laquelle je le vouloys faire venir par deçà n'est pas si pressée que je pensoys, et avecq laquelle il pourra, quant il sera temps, ayant l'expérience et la volunté qu'il a, faire ung bon service au Roy mondict filz, dont je l'advertiray. Cependant je vous prye, mon cousin, estre asseuré que, à la première bonne occasion qui se présentera, je tiendray la main que la promesse qui vous a esté faicte pour luy sortira l'effect que vous désirez et que ses services aussi méritent. Pryant Dieu, mon cousin, vous donner ce que plus désirez. De Avignon, le <hi style="font-variant: small-caps">xxv</hi><sup><small>e</small></sup> jour de septembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640926.LCM02.AVIG'>Lettre n° 640926.LCM02.AVIG<a href="https://beatricemundo.github.io/lettresmedicis6466/#640926.LCM02.AVIG">↑</a></h2><strong> À MONSIEUR DE RENNES.</strong><discours loc="CathMed" id="640926.LCM02.AVIG" date="1564—26septembre">
  <p> Monsieur de Rennes, s'en allant le sr de Lanssac, chevalier de l'ordre et conseiller du conseil privé du Roy monsieur mon filz despeché de luy pour l'occasion que vous entendrez, il ne vous fault pas longue lettre. Il vous dira que vous avons receu les lettres du ne de ce mois et ne me sçauriez faire plus de plaisir que de me tenir continuellement advertye de ce qui s'offre. Tout ce que je vous pourrois escripre davantaige, vous le sçaurez de luy que je vous prye croyre comme vous feriez moy-mesmes. Par luy je vous envoyé troys mille escuz dont le Roy mondict filz vous faict don pour vous ayder à supporter les despenses que vous faictes, actendant myeulx. Pryant Dieu, Monsieur de Rennes, vous avoir en sa saincte garde. Escript à Avignon, le <hi style="font-variant: small-caps">xxvi</hi><sup><small>e</small></sup> jour de septembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L'Aubespine</hi>.</p>
</discours>


</article><article><h2 id='640928.LCM02.AVIG'>Lettre n° 640928.LCM02.AVIG<a href="https://beatricemundo.github.io/lettresmedicis6466/#640928.LCM02.AVIG">↑</a></h2><strong> À MON COUSIN LE MARÉCHAL DE MONTMORENCY.</strong><discours loc="CathMed" id="640928.LCM02.AVIG" date="1564—28septembre">
  <p> Mon cousin, je vous ay, depuis deux jours, renvoyé l'homme du sieur Iherosnyme de Thurin avecques ample response à toutes voz lettres; et pour ce que nous nous trouvons fort courtz de deniers qu'il nous fault fournir aux Suysses dès la fin de ce moys, oultre les deux cens mille livres jà partiz de Paris, il m'a semblé vous faire encores ceste recharge, et prier, mon cousin, sur tout le service que vous nous désirez jamais faire, d'employer tous moyens pour faire sortir argent de ceste rente, vous aydant de tous ceulx qui y pourront servir. J'en escriptz encores au premier président et à Marcel, et renvoye ce porteur, qui, pour la congnoissance qu'il a des moyens du sieur de Gonnord, peult-estre n'y sera inutille; aidez-vous-en et remuez toutes bources pour nous faire secourir à ce grant besoing et dès ce qu'il y aura somme notable faictes-la partir; autrement je vous assure, mon cousin, que noz affaires en Suisse sont en très mauvays estât. Priant Dieu, mon cousin, vous avoir en sa garde. À Avignon, le <hi style="font-variant: small-caps">xxviii</hi><sup><small>e</small></sup> jour de septembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='640930.LCM02.AVIG'>Lettre n° 640930.LCM02.AVIG<a href="https://beatricemundo.github.io/lettresmedicis6466/#640930.LCM02.AVIG">↑</a></h2><strong> À MONSIEUR DE SENARPONT, CHEVALIER DE L'ORDRE DU ROY MONSIEUR MON FILZ, ET SON LIEUTENANT GENERAL AU GOUVERNEMENT DE PIGARDYE.</strong><discours loc="CathMed" id="640930.LCM02.AVIG" date="1564—30septembre">
  <p> Monsieur de Sénarpont, votre homme présent porteur par lequel j'ay receu vostre lettre du <hi style="font-variant: small-caps">iiii</hi><sup><small>e</small></sup> de ce mois, a esté icy quelques jours attendant le sceau de la traicte des quatre mille tonneaux de bled que le Roy monsieur mon filz vous a accordés, qui m'a gardé faire plustost responce au contenu pour vous asseurer que le voiage du sieur de Chaulnes n'est pour autre occasion que pour estre particulièrement advertys de Testât en quoy sont toutes les places et par mesme moyen aussi pour lever toute suspicion à ceulx des Pays-Bas advisasmes qu'il allast jusques au lieu du fort de Gravelines, ainsi que lors je vous en feis advertir pour vous oster tout le suspect que vous eussiez sceu prendre en cest endroict, comme je vous prye faire, et croyez que le Roy mondict filz et moy vous avons pour si digne et fidèle serviteur, que nous n'en pensons poinct avoir de meilleur, ne qui aye plus d'affection à son service et bien de ce royaume, comme vous avez bien demonstré partout et que je m'asseure vous continuerez de bien en mieulx. Priant Dieu, Monsieur de Senarpont, vous donner ce que désirez. Escript à Avignon, le <hi style="font-variant: small-caps">xxx</hi><sup><small>e</small></sup> jour de septembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L'Aubespine</hi>.</p>
</discours>


</article><article><h2 id='641000.LCM02.AVIG'>Lettre n° 641000.LCM02.AVIG<a href="https://beatricemundo.github.io/lettresmedicis6466/#641000.LCM02.AVIG">↑</a></h2><strong> À MONSIEUR DE ST SULPICE.</strong><discours loc="CathMed" id="641000.LCM02.AVIG" date="1564—Octobre">
  <p> Monsieur de St Sulpice, le Roy monsieur mon filz escript au roy monsieur mon beau-fils et à la royne ma fille en faveur du prieur de St Jehan de Jérusalem et a donné charge à Monsieur de Meru d'en faire instance et en parler tant audict roy que à la royne madicte fille, et pour ce que j'ay entendu que c'est ung fort homme de bien et que tous ceulx de cest ordre me sont infiniment recommandés, je vous prie le ramentavoir et en parler comme d'une personne de qui nous n'avons aultre congnoissance que ce que une infinité de gentilzhommes et des principaulx de la religion nous en ont dict, s'estans adressez au Roy monsieur mon filz et à moy pour en escripre à la royne madicte fille, estimans que, en nostre faveur, elle feroit quelque chose pour luy. Et à la vérité, s'il est tel qu'ilz disent, car aultrement je ne le congnois, je pense que ce ne pourra qu'estre grandement agréable au Roy mondict sieur et filz. Saichez un peu une response, s'il s'y debvra actendre ou non, car Lausyt (sic) n'est pas mort, mais il est bien mallade et nous le mandez. Priant Dieu, Monsieur de St Sulpice, vous avoir en sa saincte et digne garde. D'A vignon, ce... jour d'octobre 1564.</p>
</discours>


</article><article><h2 id='641003.LCM10.AVIG'>Lettre n° 641003.LCM10.AVIG<a href="https://beatricemundo.github.io/lettresmedicis6466/#641003.LCM10.AVIG">↑</a></h2><strong> À MADAME MA FILLE LA ROYNE CATOLTQUE EN ESPAGNE.</strong><discours loc="CathMed" id="641003.LCM10.AVIG" date="1564—3octobre">
  <p> <rs type="personne-famillepouvoir">Madame ma fille</rs>,<rs type="passage-pouvoir"> <rs type="personne-famillepouvoir">le Roy monsieur mon fils</rs> escript <rs type="personne-famillepouvoir">au roy mon beau-filz</rs> en faveur du prieur de Saint-Jehan de Jhérusalem, estant ung sy homme de bien, à ce que j'ay peu entendre, et m'a esté tant recommandé, que je vous prye accompaigner la requeste, que <rs type="personne-famillepouvoir">le Roy monsieur mondict filz</rs> vous en faict, delà vostre, et faire en sorte que, la vaccation advenant de l'evesché de Malte, qu'il en puisse estre pourveu, et vous ferez, en ce faisant, chose digne et meritoire et que <rs type="personne-famillepouvoir">le Roy vostre frere et moy</rs> recevront à grand plaisir</rs>, ainsi que <rs type="personne-pouvoir">le S<sup><small>r</small></sup> de Méru</rs> vous dira plus amplement. Et sur ce, je prierai Dieu, <rs type="personne-famillepouvoir">Madame ma fille</rs>, vous donner longue et bonne vie.<p>
  <p>D'Avignon, ce <hi style="font-variant: small-caps">iii</hi><sup><small>e</small></sup> d'octobre 1564.</p>
  <p><rs type="personne-famillepouvoir">Vostre bonne mere</rs>,</p>
  <p></p><hi style="font-variant: small-caps">Caterine</hi>.</p>
  <p><hi style="font-variant: small-caps">Robertet</hi>.</p>
</discours>


</article><article><h2 id='641005.LCM02.AVIG'>Lettre n° 641005.LCM02.AVIG<a href="https://beatricemundo.github.io/lettresmedicis6466/#641005.LCM02.AVIG">↑</a></h2><strong> À MON COUSIN MONSIEUR LE PRINCE DE MANTOUE.</strong><discours loc="CathMed" id="641005.LCM02.AVIG" date="1564—5octobre">
  <p> Mon cousin, j'ay tant d'occasion de vous aymer et désirer vostre contentement que je vous puis dire que vous ne le serez jamais tant que je le désire, vous pryant croyre que absence ne aultre occasion ne me divertira jamais de l'affection que je vous porte et du désir que j'ay de vous veoir où j'espère que vous serez. Ayant advisé, pour y mectre la seuretté que je seray bien ayse d'y veoir, d'escripre à ma cousine la duchesse de Nevers la lettre dont vous verrez la coppie et envoyer ce porteur devers elle pour la visitter et luy faire sur ce plus avant entendre mon intention, que vous trouverez conforme à ce que vous avez deu espérer de mon affection en vostre endroict. Pryant Dieu, mon cousin, vous avoir en sa saincte et digne garde. À Avignon, le <hi style="font-variant: small-caps">v</hi><sup><small>e</small></sup> jour d'octobre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641009.LCM10.AVIG'>Lettre n° 641009.LCM10.AVIG<a href="https://beatricemundo.github.io/lettresmedicis6466/#641009.LCM10.AVIG">↑</a></h2><strong> À MONSIEUR DE BELLIEVRE.</strong><discours loc="CathMed" id="641009.LCM10.AVIG" date="15649octobre">
  <p> Monsieur de Bellievre, j'ay receu voz deux lettres des <hi style="font-variant: small-caps">xviii</hi><sup><small>e</small></sup> et <hi style="font-variant: small-caps">xx</hi><sup><small>e</small></sup> du passé, par où j'ai entendu ce que vous avez terminé par delà et les menées qui se font pour empescher et traverser ce que vous avez à faire par delà, et les beaulx allarmes que l'on donne, ou veult-on feindre, à ceulx de delà; mais ilz sont si saiges, qu'ilz mecteront en consideration ce qui leur est plus utille et vous tiens pour si advisé que vous les sçaurez bien esclaircyr des choses dont ilz seront en doubte, pour les amener à ce que vous en desirez au bien du service du Roy monsieur mon filz, où je cognois bien que vous n'obmecterez riens; aussi estes-vous asseuré que vostre service ne sera pas oublyé. Voz ambassadeurs qui sont en Suisse ont charge de vous satisfaire à tout ce que vous sera pour ce necessaire, qui me gardera de m'estendre plus avant à vous en escripre aultre chose, pryant Dieu, Monsieur de Bellievre, vous avoir en sa garde.</p>
  <p> Escript à Avignon, le <hi style="font-variant: small-caps">ix</hi><sup><small>e</small></sup> jour d'octobre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Delaubespine</hi>.</p>
</discours>


</article><article><h2 id='641013.LCM02.AVIG'>Lettre n° 641013.LCM02.AVIG<a href="https://beatricemundo.github.io/lettresmedicis6466/#641013.LCM02.AVIG">↑</a></h2><strong> À MONSIEUR DE RENNES.</strong><discours loc="CathMed" id="641013.LCM02.AVIG" date="1564—13octobre">
  <p> Monsieur de Rennes, comme j'actendois le retour de vostre homme pour estre plus esclarcy de la résolution du temps de la diette et du lieu, j'ay receu vostre lettre du XVIeme de septembre, escrite avant son arrivée auprès de vous, par où je veoy que vous n'en avez aucune certitude, et si juge bien par ce que j'ay cy-devant receu de vous et au discours des choses qu'elle n'est pas pour tant s'avancer que l'on pensoit, de sorte que j'auray tout loisir d'achepver ce voiage et vous de m'en advertir, comme je désire que faciez le plus à poinct nommé que vous pourrez, et de la disposition en quoy sera l'Empereur sur l'occasion pour quoy j'attendz cest advis de vous. Nous avons dépesché par delà, depuis huict jours, le sieur de Lanssac pour aller visiter Sa Majesté et faire l'office requis en telles mutations; de luy serez-vous instruict et adverty de tout ce que je pourrois vous escrire à présent, n'estant aulcune chose survenue depuis, synon que les ministres du Roy monsieur mon fils, qui sont à Mectz, m'escrivent que des terres deppendans de l'esvesché et territoire dudict Mectz et pays Messin, aussi que de Thoul, Verdun et abbaye de Gozes, qui sont toutes en la protection du Roy mon filz, mon cousin le cardinal de Lorraine et les évesques en cesdictz lieux font tous les jours plusieurs démembrementz, nouvelles infeudations et changementz qui altèrent la nature desdictes terres et des principaulx fiefs et membres d'icelles, ausquels ils font changer de main, au grand préjudice de ladicte protection et dommaige des villes que nous y tenons; de quoy, comme vous pouvez penser, nous debvons estre assez jaloux, estant raisonnable de croire que, si prince doibt tirer utilité desdictz lieux, ce debveroit estre le Roy mondict fils pour le bien et la fortiffication de ses affaires, et néantmoings cela passe aultrement et sans nostre sceu; à quoy il nous est aisé d'obvier ayant l'auctorité ès dictz lieux que nous avpns. Toutefois ayant sceu qu'au dernier voyaige que le cardinal de Lorraine a faict par delà, il n'oublia pas de presser le feu Empereur de luy eslargir pour ce regard tous les moyens qu'il luy pourroit donner, dont il obtint une grande partye et qu'il nous est nécessaire, pour tant mieulx pourveoir à chose de telle importance, sçavoir quelle est la permission qu'il emporta de l'Empire; à cet effect, je vous prie, Monsieur de Rennes, faire doulcement tout debvoir de recouvrer, s'il est possible, les coppies pour les m'envoyer en la plus grande dilligence que faire se pourra et pour le moins mectre peine d'avoir bien particulièrement le contenu de ladicte permission pour m'en advertir aussi tost et de tout ce que vous sçaurez dudict affaire par le menu. Au demourant j'ay eu grand déplaisir d'entendre ce nouveau remuement en Hongrye, craignant pour le bien que je désire aux affaires dudict Empereur que cela ne luy ameyne quelque empeschement et trouble en la doulceur qu'il semble monstrer désirer mectre en sesdictz affaires, mais ce sont des choses du monde où il n'y a nulle stabilité. J'estime qu'il sera conseillé de contanter ce jeune roy de Transilvanye et l'attirer à luy par le mariage jà pourparlé plus tost que d'amener là une guerre du Turcq, qui ne luy peult estre que dommageable et de grande incommodité à son nouvel advénement à son empire, joinct qu'il n'y a pas si certaine intelligence entre luy et ses frères que l'on vous dict par delà; de quoy je seray bien aise de sçavoir la vérité, et quant à l'opinion que vous avez que ceste guerre-là et l'inconvénient advenu à la royne d'Espaigne ma fille seroit assez pour le faire du tout jecter entre les bras du roy d'Espaigne, mon beau-filz, je ne seray jamais que bien ayse, quand ilz seront bien ensemble, s’il entreprend l'argument sur la succession. J'espère que Dieu luy fera la grace de recouvrer bientost ce qu'elle a perdu; car elle est en parfaicte santé et en si bonne disposition, ainsi que l'on m'escript, qu'elle n'est pas pour demeurer longtemps sans faire des enfans, si Dieu plaist. Je vous en parle comme je le désire, et ne vous diray riens du mariage du filz aisné dudict sieur Empereur et de ma fille Marguerite, d'autant que, comme vous avez veu par le mémoire baillé audict sieur de Lanssac, je le tiens pour résolu, comme j'estime que l'on faict de l'aultre cousté. Pryant Dieu, Monsieur de Rennes, vous donner ce que désirez. D'Avignon, le <hi style="font-variant: small-caps">xiii</hi><sup><small>e</small></sup> jour d'octobre 1564. <hi style="font-variant: small-caps">Caterine</hi>.</p>
  <p> <hi style="font-variant: small-caps">De L'Aubespine</hi>.</p>
</discours>


</article><article><h2 id='641016.LCM02.AVIG.a'>Lettre n° 641016.LCM02.AVIG.a<a href="https://beatricemundo.github.io/lettresmedicis6466/#641016.LCM02.AVIG.a">↑</a></h2><strong> À MONSIEUR GASPAR DE SAULX, SEIGNEUR DE TAVANNES, LIEUTENANT GÉNÉRAL DU ROY AU GOUVERNEMENT DE BOURGOGNE.</strong><discours loc="CathMed" id="641016.LCM02.AVIG.a" date="1564—16octobre">
  <p> Monsieur de Thavannes, vous entendrez par la lettre que le Roy monsieur mon filz vous escript présentement comme il est besoing que vous faictes accommoder de bledz et lardz en Bourgongne pour la munition de la citadelle de Lyon, celuy que y envoyera à ceste fin le sr de Losses, pour la quantité qu'il vous fera entendre en estre nécessaire, et que vous les laissez sortir dudict Bourgongne et apporter audict Lyon, selon que ledict sieur Roy mon filz vous mande par sadicte lettre; à quoy m'asseurant que vous sçaurez bien satisffaire, je ne vous en diray riens davantaige par la présente, suppliant le Créateur vous donner, Monsieur de Thavannes, ce que désirez. Escript à Avignon, le <hi style="font-variant: small-caps">xvi</hi><sup><small>e</small></sup> jour de octobre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641016.LCM02.AVIG.b'>Lettre n° 641016.LCM02.AVIG.b<a href="https://beatricemundo.github.io/lettresmedicis6466/#641016.LCM02.AVIG.b">↑</a></h2><strong> À MONSIEUR DU FERRIER.</strong><discours loc="CathMed" id="641016.LCM02.AVIG.b" date="1564—16octobre">
  <p> Monsieur du Ferrier, la présente ne sera que pour accompaigner celle que Monsieur mon filz vous escript, affin de vous advertir de toutes noz nouvelles et occurances et parce que par icelles vous en serez entierement adverty et que pour le présent je n'ay rien à vous mander davantaige; je prieray Dieu, Monsieur du Ferrier, qu'il vous ait en sa saincte garde. Escript à Avignon, le <hi style="font-variant: small-caps">xvi</hi><sup><small>e</small></sup> jour d'octobre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641016.LCM02.HYER'>Lettre n° 641016.LCM02.HYER<a href="https://beatricemundo.github.io/lettresmedicis6466/#641016.LCM02.HYER">↑</a></h2><strong> Gopie. Bibl. nat. collect. Rousseau, t. X, n° 4380.</strong><discours loc="CathMed" id="641016.LCM02.HYER" date=" ">
  <p> À MONSIEUR LE COMTE DU LUDE.</p>
  <p> Monsieur le comte, je m'estonne grandement que, ayant eu advertissement de bien grandes assemblées qui se font en vostre gouvernement, vous ne nous en ayez aulcune chose mandé, ne moings donné ordre de les faire cesser; et pour que ce sont des choses qui meritent bien que l'on y pourvoye soudainement, affin d'en garder que plus grands désordres ne puissent advenir, je vous prie que, tout aussi tost que vous aurez receu ceste dépesche, vous regardiez à faire cesser toutes lesdictes assemblées et à vous enquérir des occasions qui les meuvent d'ainsi prendre les armes; et s'ilz veullentse couvrir que les éditz et ordonnances du Roy monsieur mon filz n'ont esté observés, je vous prie de les satisfaire en cela, comme vous sçavez que c'est notre intention, ne souhaitant rien plus que la justice et correction des delinquans et contrevenans à iceulx, d'aultant que c'est le seul moyen de faire contenir un chascun en son devoir, et n'ayant rien à vous dire davantage, je prie Dieu, Monsieur le comte, qu'il vous ait en sa saincte et digne garde. Escript à Hyères, le <hi style="font-variant: small-caps">xvi</hi><sup><small>e</small></sup> jour d'octobre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641017.LCM02.STRE'>Lettre n° 641017.LCM02.STRE<a href="https://beatricemundo.github.io/lettresmedicis6466/#641017.LCM02.STRE">↑</a></h2><strong> À MONSIEUR DU FERRIER.</strong><discours loc="CathMed" id="641017.LCM02.STRE" date="1564—17octobre">
  <p> Monsieur du Ferrier, j'escriptz à Monsieur de S1 Papol en faveur de monsieur le cardinal de Bourbon, dont je vous envoyé le double, qui vous servira d'instruction dufaict dont il est question, suyvant laquelle je vous prie faire tous les offices que vous pourrez en son endroict, d'aultant que j'ay entendu qu'il s'est retiré à Padoue, pour luy remonstrer le tort qu'il feroit de satisffaire à la promesse que son oncle a faicte et au concordat qui est passé entre mon cousin le cardinal de Bourbon et luy, d'aultant qu'il ne luy en peult advenir mal, mays au contraire beaucoup de bien pour le service que en ce faisant il fera au Roy monsieur mon filz et à moy particullièrement qui ay entreprins ce faict et qui désire infiniment de réuscir. Je vous prie doncq y faire tous les bons offices que vous pourrez et, d'aultant que son oncle s'excuse sur luy, faire en sorte qu'il lui lève ceste occasion par son consentement et luy en escrire selon nostre intention, car j'en mande aussi à sondict oncle si bien mon intention que j'estime il n'en fera plus de difficulté, Cela nous importe pour beaucoup de raisons et a besoing d'estre mené chauldement; qui me faict le vous recommander encores ung coup, vous asseurant que le Roy monsieur mon filz et moy aurons fort agréable ce qui sera faict par vous, et sur ce je prieray Dieu, Monsieur du Ferrier, qu'il vous ayt en sa saincte et digne garde. Escript de St Remy, le <hi style="font-variant: small-caps">xvii</hi><sup><small>e</small></sup> jour d'octobre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641018.LCM02.STRE'>Lettre n° 641018.LCM02.STRE<a href="https://beatricemundo.github.io/lettresmedicis6466/#641018.LCM02.STRE">↑</a></h2><strong> À MONSIEUR DE ST PAPOUL.</strong><discours loc="CathMed" id="641018.LCM02.STRE" date="1564—18octobre">
  <p> Monsieur de St Papol, vous sçavez le concordat qui s'est passé d'entre mon cousin le cardinal de Bourbon et mon cousin le cardinal Salviati, vostre oncle, par lequel il s'oblige de constituer pention de deux mil esculz à Monsieur le cardinal Farnèze sur bénéfices qu'il a en Italye pour la récompense de la légation d'Avignon, par lequel concordat vous vous estiés personnellement obligé; mays quant s'est venu au faict et au prendre, mondict cousin le cardinal s'est excusé sur vous, disant qu'il ne le pouroit faire, vous aiant baillé lesdictz bénéfices et que ne le vouliez consentir, chose que j'ay trouvée bien estrange tant de vous que de mondict cousin vostre oncle pour ce que les choses en sont passées si avant, qu'il me semble qu'il n'est pas honorable maintenant d'aller au contraire du concordat, et d'aultantqu'ily va de ma réputation, ayant entrepris ce faict et conduict jusques au poinct est, et de mondict cousin vostre oncle ayant le concordat susdict, je luy en ay mandé mon opinion bien amplement et vous ay bien voulu escrire la présente pour vous prier de ne faire difficulté aulcune d'accomplir ledict concordat, d'aultant _qu'il ne vous en peult advenir aulcun intérest; car là où mondict cousin le cardinal de Bourbon n'auroit la puissance et la volunté de satisfaire à ce qu'il vous a promis, comme il a le Roy monsieur mon filz et moy qui avons entreprins cella et qui sommes cause de ce qu'il en faict, vous en desdommagerions et donnerions ordre que vous ny mondict cousin vostre oncle n'y receviés aulcun dommaige, Je vous prie doncques ne faire aulcune difficulté de vostre part et satisfaire à ce qui a esté promis et vous asseurer que vous ferez service si agréable au Roy mondict sieur et filz, que ce luy sera une occasion de le recognoistre en vostre endroict, et de ma part je tiendray la main, comme vous sçavez que j'ay tous jours faict pour les vostres, et n'ayant de quoy vous faire la présente plus longue, je prie Dieu, Monsieur de St Papol, vous avoir en sa saincte et digne garde. Escript à St Remy, le <hi style="font-variant: small-caps">xviii</hi><sup><small>e</small></sup> jour d'octobre 1564.</p>
</discours>


</article><article><h2 id='641100.LCM02.SL'>Lettre n° 641100.LCM02.SL<a href="https://beatricemundo.github.io/lettresmedicis6466/#641100.LCM02.SL">↑</a></h2><strong> À M* MON FILS LE ROY CATOLIQUE.</strong><discours loc="CathMed" id="641100.LCM02.SL" date="1564—Novembre">
  <p> Monsieur mon fils, je commenseré ma letre par remersier Vostre Majesté de la grande démostration qu'ele a fayste de l'amitié qu'ele porte alla royne ma fille, chause qui nous ha tent haubligé que, ayent tousjour désiré avoyrmoyen de vous fayrecon estre come le plus grent plésir que sarès avoyr seret qu'i se présantet a ucasion que, par ayfaist, Vostre Majesté peut voyr l'anvie que j'é de luy fayre quelque bon servise; meyntenent ayle m'est tent augmentaye que ne voldrès aultre plus grent bien qu'ele le plus conestre come je l'ay et resans sete si grende aubligation, que par son souing, après l'ayde de Dieu, ayle m'aye fayst sover la chause de set monde que je lien ausi chayre, et encore que ne me puisse guarder d'avoir regret à set qu'ele ha perdu, si ay-se que j'espère, mès que Votre Majesté lui fase guarder, come ayle me promest, cet que par ma dernière je lui aycrivis, que Dieu nous fayra la grase de lui en donner d'aultre et bientost, set que je lui supplie de tout mon cour pour le plus grent bien que saret avoyr Vostre bonne seur el afectioné mère, <hi style="font-variant: small-caps">Caterine</hi>.</p>
</discours>


</article><article><h2 id='641109.LCM10.MARS'>Lettre n° 641109.LCM10.MARS<a href="https://beatricemundo.github.io/lettresmedicis6466/#641109.LCM10.MARS">↑</a></h2><strong> À MON COMPERE MONSIEUR LE CONESTABLE.</strong><discours loc="CathMed" id="641109.LCM10.MARS" date="[1564Novembre]">
  <p> Mon compere, je vous envoy cet courier pour savoyr come vous portés depuis nostre partement, et quant à nos novelles, Dieu mersi, le Roy mon fils, son frere, sa seur et toute la compagnie nous portons très bien, et avons trové cet pays deçà plus beau que les aultres, depuis la Burgogne, et lé jeans quy monstret que est ayse de voyr leur Roy; et pasant par Salons, avons veu Nostradamus, qui promest tou playn de bien au Roy mon filz, et qu'il vivera aultant que vous, qu'il dist aurés avant mourir quatre vins et dis ans. Je prie Dieu que dis vroy et qui vous douint ausi bonne santé que la vou desire. Je vous envoy dé lestre de Mellon, où vous voyré lé novelles de l'armay d'Espagne.</p>
  <p> Vostre bonne commere et amye,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641109.LCM02.MARS'>Lettre n° 641109.LCM02.MARS<a href="https://beatricemundo.github.io/lettresmedicis6466/#641109.LCM02.MARS">↑</a></h2><strong> À TRÈS HAULTE ET TRÈS PUISSANTE PRINCESSE, NOSTRE TRÈS CHÈRE ET TRÈS AMEE SEUR ET COUSINE LA ROYNE D'ANGLETERRE.</strong><discours loc="CathMed" id="641109.LCM02.MARS" date="1564—9novembre">
  <p> Très haulte et très excellente princesse, nostre très chère et amée seur et cousine, salut. Comme l'intention du Roy nostre très honoré seigneur et filz et la nostre est entierement disposée à tout ce que requiert le devoir de l'amitié mutuelle qui est entre nous, pour eslre chose que nous respectons singulièrement, si tost que nous entendismes par lettres du sieur de Foix, son ambassadeur résident près de vous, ce que vous désirez sur les subjects dont vous avez par vos lettres du VIIlC du passé escript, ledict sieur de Foix eut de nous incontinent response conforme, comme nous vous asseurons, à vostre intention, laquelle nous a encore esté déclarée par le sieur Smith, vostre ambassadeur ici résident, auquel nous avons faict semblable response, vous priant très affectueusement estre asseurée que vous trouverez non en cet endroict seuilement, mais en toutes autres choses les effeets de nostre affection si prompte à ce que nous cognoistrons vous estre agréable; vous la pourrez estimer en vostre entière disposition, comme le temps et les occurences le vous feront encore mieux cognoislre, priant à tant Dieu, très haulte et très excellente princesse, nostre très chère et très amée sœur et cousine, vous avoir en sa saincte et digne garde.</p>
  <p> Escript à Marseille, le <hi style="font-variant: small-caps">ix</hi><sup><small>e</small></sup> jour de novembre 1564.</p>
  <p> Vostre bonne seur et cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641113.LCM02.MARS.a'>Lettre n° 641113.LCM02.MARS.a<a href="https://beatricemundo.github.io/lettresmedicis6466/#641113.LCM02.MARS.a">↑</a></h2><strong> À MONSIEUR DE BELLIEVRE, CONSEILLER DU BOY MONSIEUR MON FILZ.</strong><discours loc="CathMed" id="641113.LCM02.MARS.a" date="1564—13novembre">
  <p> Monsieur de Bellievre, j'ay entendu par ce que m'ont escript les mareschal de Vielleville et évesque de Limoges le bon devoir que vous faites à accomodder les affaires aux Ligues grises pour le service du Roy monsieur mon filz, dont luy et moy avons tout contantement-, et povez estre asseuré qu'il ne sera pas oublyé, et affin que, faulte de povoir, les choses ne tirent en aucune longueur, je vous ay faict expédier une commission que présentement je vous renvoye pour vous en ayder selon le besoing que vous en pourrez avoir.</p>
  <p> Le tout par l'advis desdicts sieurs etselon qu'ils vous feront entendre du moyen que vous devrez tenir pour faire tumber les affaires de là au mesme poinct que prendront ceulx des Suysses. Pryant Dieu, Monsieur de Bellievre, vous avoir en sa garde.</p>
  <p> Escript à Marceille, le <hi style="font-variant: small-caps">xiii</hi><sup><small>e</small></sup> jour de novembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='641113.LCM02.MARS.b'>Lettre n° 641113.LCM02.MARS.b<a href="https://beatricemundo.github.io/lettresmedicis6466/#641113.LCM02.MARS.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="641113.LCM02.MARS.b" date="1564—13novembre">
  <p> Mon cousin, le sieur de la Porte, présent porteur, à son arrivée par deçà me rendyt fort bon compte de ce dont l'aviez chargé, et du bon estât en quoy sont toutes choses par delà, qui ne pourroit estre mieulx, à ce que je veoy par les continuelles nouvelles que j'en ay tous les jours; vous priant, mon cousin, mectre peine de les y entretenir, de sorte que ce bon commancement puisse produire l'heureuse iransquillité en laquelle je désire veoir demourer ladicte ville. Sur les autres choses je lui ay dict mon intention, dont je me remectz sur luy, priant Dieu, mon cousin, vous donner ce que désirez. Escript à Marseille, ce xiif jour de novembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641100.LCM02.ARLE.a'>Lettre n° 641100.LCM02.ARLE.a<a href="https://beatricemundo.github.io/lettresmedicis6466/#641100.LCM02.ARLE.a">↑</a></h2><strong> À MON COUSIN LE PRINCE DE CONDÉ.</strong><discours loc="CathMed" id="641100.LCM02.ARLE.a" date="1564--(Du16au3onovembre)">
  <p> Mon cousin, il y a quelque temps que l'héritière de la maison du Chastell de Bretagne fut mise entre les mains de ma cousine vostre femme et vostre dame, qui vous fust despéchée du Roy monsieur mon filz, dont les principaulx parens firent grande instance deslors.</p>
  <p> Touttefois pendant que madicte cousine a vescu je n'ay poinct voulu qu'elle en fust ostée; mais puisqu'elle est allée de vie à trespas et qu'elle est d'assez bon lieu pour estre nourrie auprès de moy, je vous prie me l'envoyer et donner ordre qu'elle me soit amenée là part que je seray le plus tost qu'il sera possible, et ce sera chose que j'auray bien fort agréable, et m'asseurant que vous n'y voulez faillir, je prieray Dieu, mon cousin, vous avoir en sa saincte et digne garde. De Arles, ce jour de (novembre) 1564.</p>
</discours>


</article><article><h2 id='641100.LCM02.ARLE.b'>Lettre n° 641100.LCM02.ARLE.b<a href="https://beatricemundo.github.io/lettresmedicis6466/#641100.LCM02.ARLE.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="641100.LCM02.ARLE.b" date="1564—(Du16au3onovembre)">
  <p> Mon cousin, le Roy monsieur mon filz escript présentement au sieur de Carrouges, qui est à Rouen, faire prendre là un galland qui est le directeur de tous les faulx monnoyeurs du pays, et renvoyer secrètement à Paris pour estre serré dedans la Bastille, et en lieu où il ne puisse estre nouvelles de luy, vous pryant donner ordre que, arrivé qu'il sera là, il y soit mis et tenu si secrètement que aucun ne le puisse descouvrir, advertissant le lieutenant de la Bastille qu'il ne face difficulté de le recevoir et mectre en lieu seur, si tant est que ne fussiez à Paris lorsque les gens dudict sieur de Carrouges le y amèneront, et me faictes incontinent sçavoir son arrivée, pour après vous advertir de ce que vous en devrez faire; pryant Dieu, mon cousin, vous donner ce que désirez.</p>
  <p> D'Arles, le. jour de novembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641114.LCM10.MARI'>Lettre n° 641114.LCM10.MARI<a href="https://beatricemundo.github.io/lettresmedicis6466/#641114.LCM10.MARI">↑</a></h2><strong> À MA SEUR MADAME LA DUCHESSE DE SAVOYE.</strong><discours loc="CathMed" id="641114.LCM10.MARI" date="[1564—14novembre]">
  <p> <rs type="personne-famillepouvoir">Madame</rs>, <rs type="passage-pouvoir">je n'é voleu leser partir <rs type="personne-pouvoir">cet pourteur</rs> san que je vous aye ayscript; et cet seule aucasion ayst cause qui n'et parti plus tot; car, tent que nous avons aysté à Marselle, nous y avons heu tent d'afayres et ausi tent de plesir, que je ne seu jeamès avoyr le loysir; car y fallet que, après avoir fayst les afayres, contenter cet peuple de voyr cet qui fesoynt; car s'etoyt de si grande afection que je vous puis aseurer que je an vis jeamès de plus afectionnés : ausi vous puis-je dire que les avons lesés si contemps et si bien, que j'espere de set couté là n'auron que bonnes novelles daurnavent; et ayst byen vray cet que me disoyt <rs type="personne-pouvoir">Monsieur de Savoye</rs>, qu'il etoyt nesesère que <rs type="personne-famillepouvoir">le Roy mon fils</rs> vint en Provence; car j'espere que set voyage lui profitera et pour le repos du peys et la seureté de Marselle, luy ayent pourveu comme yl a fayst</rs>. <rs type="passage-pouvoir">Lé gualeres de la Religion y sont veneues fayre la reverance <rs type="personne-famillepouvoir">au Roy mon fils</rs>; et y avons veu tent d'aunestes chevalier ayspagnols, ytalians et fransoys et de toutte nation, car son seulx qui ont aysté au Pignon de Vele, que vous ne viste jeamès heune plus aunes te conpagnie pour aystre de tant de nation. YI ont densé et fayst dé masque devent <rs type="personne-famillepouvoir">le Roy mon fils</rs>, et s'an vont fort contens, à set que l'on m'a dist, de sete court.</p>
  <p> Nous soumes partis a nuit, et veneu coucher à Marignane, pour après-demayn aystre enn Arle, aù acheveron de donner aurdre à toutte la Provense, afin que la lesions en pays, et qu'el i demeure, et après nous acheverons tousjour notre voyage, et, set pouvons, guagneron Toulouse, pour fayre Nouel, et après le plus tot que pourons Paris</rs>, <rs type="passage-famillepouvoir">au je voldrès avoyr aultent de heur que à Lion, de vous y voyr. Se sera quant y vous plera, mès non jeamès si tot que je le desire; car vous avoir reveue si peu ne m'a fayst que plus de regret de ne povoyr aystre aurdinayrement auprès de vous</rs>.</p>
  <p> <rs type="passage-famille">Je prie à Dieu que ayés byentot eun aultre fils, afin que plus aysément vous puisié nous venir voyr</rs>. J'é grent envye de savoyr que ayé trové [bien] setlui que avès, de sorte que soyés ausi contente que vous desire.</p>
  <p> <rs type="personne-famillepouvoir">Votre très humble é très hobeissante seur</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641119.LCM02.ARLE'>Lettre n° 641119.LCM02.ARLE<a href="https://beatricemundo.github.io/lettresmedicis6466/#641119.LCM02.ARLE">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="641119.LCM02.ARLE" date="1564—19novembre">
  <p> Mon cousin, je vous avois pieçà faict une autre lettre, pensant que le sieur de la Porte, présent porLeur, s'en retournast plus tost;mays comme il luy a semblé plus à propoz d'attendre que nous feussions arrivez icy, il s'en va vous retrouver instruict de mon intention et de tout ce que je vous sçaurois escripre sur ce qu'il m'a dit de vostre part, dont je me remectray sur luy; aussy qu'il ne s'offre occasion de vous faire plus longue lettre, sinon pour vous prier, mon cousin, mettre poine de descouvrir, suyvant ce que je vous ai escript, d'où est venue ceste faulte en noz pacquetz, pour estre chastiée comme vous sçavez qu'elle le mérite, et que je m'asseure que vous le desirez; très aise d'entendre que de jour en jour la transquilité et doulce vye s'augmente et entretient parmy ceulx de Parys, par le bon ordre que vous y avez mys, et que toutes-choses ne sçauroyent estre mieulx de delà qu'elles sont, contre les bruitz que ceulx qui en sont inarriz ont fayt courir, et les allarmes que l'on nous a cy-devant voullu donner, de quoy je ne me suis guières estonnée, estant asseurée que, là où vous aurez puissance, l'obéissance et le service de vostre maistre ira tousjours devant. Pryant Dieu, mon cousin, vous donner ce que désirez. Escript à Arles, le xix" jour de novembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641122.LCM02.ARLE'>Lettre n° 641122.LCM02.ARLE<a href="https://beatricemundo.github.io/lettresmedicis6466/#641122.LCM02.ARLE">↑</a></h2><strong> À MONSIEUR DE MONLUC.</strong><discours loc="CathMed" id="641122.LCM02.ARLE" date="1564—22novembre">
  <p> Monsieur de Monluc, j'ay veu ce que m'avez escript touchant l'évesché de Condom, à quoy je ne vous puis faire aultre responce que celle que je vous ay par troys ou quatre foys faict par cy-davant, qui est, qu'ayant le Roy monsieur mon filz donné ledict évesché à l'évesque d'Orléans et à vous comme il a faict, et luy a esté expédié en tiltre, vous en accommoderez par ensemble, d'aultant qu'il veult que son intention demeure et soit suivye et observée; et quant à ce que me mandez qu'il vous a couru sus, je vous asseure qu'il n'y a point pensé et que cela n'est venu que pour la promesse que nous luy avions faicte le Roy monsieur mon filz et moy, et en cela il me semble qu'il y a de quoy vous contenter tous deux, - quand vous vouldrez bien entendre. De ma part ayant faict ce que j'en ay faict, je ne puis révocquer cela, saichant voz mérites et congnoissant le service que ledict évesque d'Orléans aussi a faict et continue chascun jour, qui me faict vous prier de regarder le moyen de vous accommoder en cela, suivant l'offre qui vous en a esté dernièrement faicte, et vous contenter de la raison.</p>
  <p> Au demourant, j'ay entendu l'envie que vous avez de venir baiser la main au Roy monsieur mon filz à Thoulouze; c'est chose qu'il désire comme vous, mais pour ce qu'on nous dict que vous voulez venir avecques une grande quantité de noblesse, je vous diz qu'il ne veult poinct de ces assemblées là, et quand vous viendrez avecques vostre train comme vous avez accoustumé d'aller par pays, il vous verra de fort bon œil et vous fera aussi bonne chère comme vous le méritez; mais venant avec si grande compaignye, ce sera contre sa volunté, laquelle je m'asseure que vous suyverez en toutes choses, comme jusqu'icy vous avez faict, ne voulant plus que gouverneur ny aultre de ses subjectz vienne plus doresnavant le trouver d'aultre façon que ce que je vous dis; et pour ce qu'on nous a dict qu'il y a tout plain de gentilzhommes et aultres seigneurs qui veullent tous venir ensemble avecques vous, vous leur ferez entendre qu'ilz viennenl séparément, ce que je ne vous dis pas pour deffiance que j'ay de vous, ne pour doubte que y veueillez en façon du monde contrevenir; mais pour vous faire entendre sa volunté et le chemyn qu'il veult suivre doresnavant par tous les gouvernements là où il passera. Quant à la noblesse, il la veult veoir sur les lieux et non qu'elle soit menée d'ung lieu ny d'ung gouvernement à aultre, et n'ayant aultre chose à vous dire, je prieray Dieu, Monsieur de Monluc, vous avoir en sa saincte et digne garde. D'Arles, ce <hi style="font-variant: small-caps">xxii</hi><sup><small>e</small></sup> jour de novembre 1564.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641128.LCM02.ARLE.a'>Lettre n° 641128.LCM02.ARLE.a<a href="https://beatricemundo.github.io/lettresmedicis6466/#641128.LCM02.ARLE.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANGE.</strong><discours loc="CathMed" id="641128.LCM02.ARLE.a" date="1564—28novembre">
  <p> Mon cousin, actendant que je vous renvoie le sieur d'Antibe, s'en allant par delà le jeune Marchaumont, j'ai bien voullu vous advertir qu'il est icy venu ung bruitque, environ la fin du moys passé, furent veuz au villaige de Creteil jusques au nombre de trois ou quatre cens personnes venans du cousté de Brye, armez de morrions et arquebuzes, lesquelz prindrent leur chemin vers le pont de Charenton, et aux «nvyrons de là laissèren t leurs armes, qui furenl portées à Paris par eau. Il ne peut estre vray que ne l'ayez sceu et ne m'en eussiez donné a-dvis, ce qui me garde d'en croyre riens; mayz si n'ay-je pas voullu laisser de le vous escripre, afin d'en pénétrer la vérité et la me faire sçavoir; continuant, mon cousin, à me faire part de ce qui s'offrira, comme vous avez bien fait jusques icy. Priant Dieu vous donner ce que désirez. D'Arles, le <hi style="font-variant: small-caps">xxviii</hi><sup><small>e</small></sup> novembre 1564.</p>
  <p> Vostre bonne cousine, <hi style="font-variant: small-caps">Caterine</hi>.</p>
</discours>


</article><article><h2 id='641128.LCM02.ARLE.b'>Lettre n° 641128.LCM02.ARLE.b<a href="https://beatricemundo.github.io/lettresmedicis6466/#641128.LCM02.ARLE.b">↑</a></h2><strong> À MONSIEUR DE ST SULPICE.</strong><discours loc="CathMed" id="641128.LCM02.ARLE.b" date="1564—(28)novembre">
  <p> Monsieur de St Sulpice, par les mémoires qui vous sont envoyez et la bien ample lettre du Roy monsieur mon filz, vous entendrez ce qui s'est passé entre le sr Don Françès et moy et les choses à quoy il est besoing que du costé de delà l'on remeddye pour l'entreténement de nostre commune amityé; dont vous adviserez de parler au roy monsieur mon beau-filz et à ceulx de son conseil, de façon qu'il y soit mys ordre, d'aultant qu'il est nécessaire que cela se face pour coupper chemyn à tous ces petiz punctiles qui pourroient, s'il n'y estoit bien pourveu, engendrer quelque altération et moins bonne intelligence entre ces deux royaulmes, ce que ne vouliant jamais veoir, je travailleray toute ma vye à en oster toutes les occasions que je congnoistray contraires à ce myen desseing. Vous verrez ce mémoire que j'ay faict bailler aux ambassadeurs pour la Corsegne, en laquelle, si mon intention eust esté suivye, les choses peult estre ne fussent pas passées si avant. Les Genevoys y ont perdu cinq ou six mil hommes et despendu n ou m* m. escus, dont ilz se fussent bien passez. Je ne l'ay faict à aultre intention que pour estre convenable à moy de désirer de procurer la paix par tout le monde. J'ay veu depuis peu de jours le sr de Sl-Estienne et le jeune Bourdeille l qui m'ont rendue de plus en plus asseurée de la bonne santé et entière convalescence de la royne ma fille, dont je loue Dieu, et le prie qu'il la lui veuille longuement maintenir et vous donner, Monsieur de S1 Sulpice, bonne et longue vie. D'Arles, ce</p>
  <p> Pour ce que j'ay esté advertye que, encores qu'il ayt esté ordonné que la Royne ma fille aura tout ce qui lui appartient pour son dot et que les lieux et places ayent esté désignés, sur lesquelz elle le prendra, touteffoys cela n'est point exécuté, de -façon que si la maulvaise fortune voulloit qu'elle perdist le roy son mary, avecques le regret d'une telle perte elle s'en trouveroit en grant peine, et pour ceste cause je vous prye de faire instance et requérir que, suivant le traicté et pour pourveoir à telz inconvéniens, cela s'exécute; à quoy vous pourrez dire avoir esté induict par ce que le Roy monsieur mon filz et moy vous en avons escript de vous charger. Et faictes en sorte, s'il est possible, suivant la volunté du roy son mary, comme je m'asseure qu'il a telle, que cela soit si bien et si nettement dépesché qu'il n'y faille plus retourner, comme vous m'advertirez incontinent de la response qui vous aura esté faicte et de l'acheminement qui s'y donnera. Du costé de deçà j'en parleray bien instamment à l'ambassadeur, afin que l'on congnoisse que c'est chose que nous désirons estre entierement effectuée.</p>
</discours>


</article><article><h2 id='641130.LCM02.ARLE'>Lettre n° 641130.LCM02.ARLE<a href="https://beatricemundo.github.io/lettresmedicis6466/#641130.LCM02.ARLE">↑</a></h2><strong> À MONSIEUR DE BELLIEVRE, CONSEILLER. DU ROY MONSIEUR MON PILZ.</strong><discours loc="CathMed" id="641130.LCM02.ARLE" date="1565—3onovembre">
  <p> Monsieur de Bellievre, nous avons sceu par vostre dépesche du <hi style="font-variant: small-caps">xv</hi><sup><small>e</small></sup> de ce moys en quel estat sont les affaires des Grisons, le soing, dextérité et dilligence dont vous avez usé pour les achemyner au bon chemyn où ilz sont, quelques empescjaeiaents qui vous soyent faictz et donnez, lesquels recommanceront à bon essient, comme j'estime par le retour par de là du conte Dangousole j; mais je veulx croire qu'il n'y perdra que ses peines et l'argent qu'il y mectra, m'asseurant que lesditz Grisons mectront en telle considéracion qu'ilz doivent le bien et fruict qu'ilz retirent de nostre amytié et alliance, et la perte qu'ils auroient sy elle estoit en ryens altérée ou dyminuée, mesmement venant à se lascher en ryen& de ce que prétend ledit Conte. J'ay aussy sceulla dextérité dont vous avez usé au canton- d'Ury pour les bien disposer; en quoy et en ce que vous faictes de jour en jour pour le service du Roy monsieur mon filz; je-congnoys de plus en plus combien est grande. vostre - affection en cest endroict. Quant aux deniers qui vous sont nécessaires pour ce cousté là, je ne vous en escriptz ryens, d'aultant que les sieurs qui sont en Suisse, estsrns &atisfaictz de tout ce dont avoyt esté faict, vous en accomodderont, ainsy qu'il leur a esté tousjours mandé et ordonné, et qu'ilz sçavent aussy estre raisonnable. Pryant Dieu, Monsieur de Bellievre, vous avoir en sa garde.</p>
  <p> Escript à Arles, le xxx6 jour de novembre - 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='641200.LCM02.SL.a'>Lettre n° 641200.LCM02.SL.a<a href="https://beatricemundo.github.io/lettresmedicis6466/#641200.LCM02.SL.a">↑</a></h2><strong> À NOSTRE TRÈS-SAINT-PÈRE.</strong><discours loc="CathMed" id="641200.LCM02.SL.a" date="[1564—Décembre]">
  <p> Très Sainct-Père, ayant entendu par une dépesche que nous a faicte Monsieur le cardinal de la Bourdaizière la résolution qu'il vous a pieu prendre sur ce que le Roy monsieur mon filz et moy vous avons requis de pourveoir le sieur de Seure du grand prieuré de France, nous avons maintenant adverty ledict sieur cardinal de nostre intention et désir, tant pour le regard de l'advancement du sr de Seure, qui nous est infiniment recommandé, comme nous avons jà escript, que pour la conservation de la religion, afin de le faire entendre à Vostre Saincieté, et le remectant à sa suffisant, je la supplie très humblement le voulloir croyre de ce qu'il lui en dira de ma part tout ainsy qu'il lui plairoit faire moy-mesme, et sur ce je prieray le Créateur, très Saint-Père, etc.</p>
</discours>


</article><article><h2 id='641200.LCM02.SL.b'>Lettre n° 641200.LCM02.SL.b<a href="https://beatricemundo.github.io/lettresmedicis6466/#641200.LCM02.SL.b">↑</a></h2><strong> À MONSIEUR LE CARDINAL DE LA BOURDAIZIERE.</strong><discours loc="CathMed" id="641200.LCM02.SL.b" date="[1564—Décembre]">
  <p> Monsieur le cardinal, nous avons veu par vostre dernière dépesche à quoy Nostre Sainct-Père est demeuré touchant la requeste que le Roy monsieur mon filz et moy luy avons faicte de pourvoir en nostre faveur le sr de Seure du grand prieuré de France, dont Sa Saincteté désire avoir nouvelle recharge de nous, ce que n'avons différé de faire pour estre aucunement refroidiz de nostre première intention et désir, continuant tousjours la mesme bonne volonté envers iedict sieur de Seure, comme font en nostre endroict les occasions et considérations qui nous ont meu à lui procurer cest advancement; mais pour quelques remonstrances que nous ont faict ceulx de sa religion qui sont pap deçà, que tirant ce bénéfice hors du ranc de leurs establissemens et privilleiges, ce seroit la ruyne de leur ordre; de quoy nous ne voudrions poinct e&tre cause, désirant plus tost les conserver et maintenir par tous les moiens que nous pourrons, comme nous voulons bien que faciez entendre à Sa Saincteté de nostre part, afin quenoz premières lettres'ne soient poinct aultrement interprétées. Toutesfois, d'autant que les exemples passez nous rendent tesmoignage contraira à leursdictes remonstrances et que je ne vouldrois rendre en cela le Roy monsieur mon filz inférieur à ses prédécesseurs, mesmes pour le bien d'un personnage qui nous est recommandé pour ses mérites, vertuz, longs et agréables services, nous désirons bien que vous advisiez s'il y auroit moien de le gratiffier sans scrupule et trop grand préjudice de sa religion, dont nous serions bien ayses, et vous prions luy faire là dessus de nostre part tous les meilleurs offices que vous pourrez, afin qu'il en soit satisfaict, s'il est possible, de sorte néanmoins que Sa Saincteté cognoisse en quelle recommandation nous avons les choses qui appartiennent à la conservation de ladicte religion et de toute l'Église, et combien que nous désirions l'advancement du sieur de Seure, que nous ne voulons pourtant rien que soubz son bon plaisir, et remettant le tout à vostre prudence et dextérité, je prie Dieu, Monsieur le cardinal, vous avoir en sa saincte et digne garde.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641200.LCM10.SL.a'>Lettre n° 641200.LCM10.SL.a<a href="https://beatricemundo.github.io/lettresmedicis6466/#641200.LCM10.SL.a">↑</a></h2><strong> AU TRES SAINCT PERE LE PAPE.</strong><discours loc="CathMed" id="641200.LCM10.SL.a" date="1564Décembre">
  <p> Très sainct Pere, ayant entendu, par une depesche que nous a faicte monsieur le Cardinal de la Bourdaiziere, la resolution qu'i vous a pieu prendre sur ce que le Roy, monsieur mon filz et moy vous avons requis de pourveoir le S<sup><small>r</small></sup> de Seure du grand prieuré de France, nous avons maintenant adverty le dict S<sup><small>r</small></sup> Cardinal de nostre intention et desir tant pour le regard de l'advencement dudic S<sup><small>r</small></sup> de Seure, qui nous est infiniment recommandé, comme vous avons jà escript, que pour la conservation de sa Religion, afin de le faire entendre à Vostre Saincteté. Et le remet tant à sa suffisance, je la supplie très-humblement le voulloir croyre de ce qu'il vous en dira de ma part, tout ainsy qu'il Luy plairroit faire moy-mesme. Et sur ce je prierai le Createur, Tres sainct Pere, vous avoir en sa saincte garde.</p>
  <p> [<hi style="font-variant: small-caps">Caterine</hi>.]</p>
</discours>


</article><article><h2 id='641200.LCM10.SL.b'>Lettre n° 641200.LCM10.SL.b<a href="https://beatricemundo.github.io/lettresmedicis6466/#641200.LCM10.SL.b">↑</a></h2><strong> À MONSIEUR LE CARDINAL DE LA BOURDAIZIERE.</strong><discours loc="CathMed" id="641200.LCM10.SL.b" date="[1564Décembre]">
  <p> Monsieur le cardinal, nous avons veu par vostre derniere depesche à quoi nostre Saint-Pere est demouré, touchant la requeste que le Roy monsieur mon filz et moy luy avons faicte de pourveoir en nostre faveur le S<sup><small>r</small></sup> de Seure du grand prieuré de France, dont Sa Saincteté desire avoir nouvelle recharge de nous; ce que n'avons differé de faire pour [n']estre aucunement refroidiz de nostre premiere intention et desir, continuant tousjours la mesme bonne volonté envers ledict de Seure, comme font en nostre endroict les occasions et considerations qui nous ont meu à luy procurer cedict avancement. Mais pour quelques remonstrances que nous ont faict ceulx de la Religion qui sont par deçà, que, tirant ce benefice hors du ranc de leurs establissemenset privilleiges, ce seroit la ruyne de leur ordre; de quoi nous ne vouldrions poinct estre cause, desirant plustost le conserver et maintenir par tous les moiens que nous pourrons, comme nous voulons bien que faciez entendre à Sa Saincteté de nostre part, afin que noz premieres lettres ne soient poinct aultrement interpretées; toutesfois, d'autant que les exemples passez nous rendent tesmoignage contraire à leursdictes remonstrances, et que je ne vouldrois rendre en cela le Roy monsieur mon filz inferieur à ses predecesseurs, mesmes pour le bien d'un personnage qui nous est si recommandé pour ses merites, vertuz, longs et agreables services, nous desirons bien que vous advisiez s'il y aura moien de le gratiffier sans scrupule et trop grand prejudice de sa Religion; dont nous serions bien ayses, et vous prions luy faire là dessus de nostre part tous les meilleurs offices que vous pourrez, afin qu'il en soit satisfaict s'il est possible; de sorte neanmoins que Sa Saincteté congnoisse en quelle recommandation nous avons les choses qui appartiennent à la conservation de ladicte Religion et de toute l'Eglise, et combien que nous desirions l'advancement dudict S<sup><small>r</small></sup> de Seure, que nous ne voulons pourtant rien que soubz son bon plaisir. Et remettant le tout à vostre prudence et dexterité, je prie Dieu, Monsieur le Cardinal, qu'il vous ait en sa saincte et digne garde.</p>
  <p> [<hi style="font-variant: small-caps">Caterine</hi>.]</p>
</discours>


</article><article><h2 id='641200.LCM10.SL.c'>Lettre n° 641200.LCM10.SL.c<a href="https://beatricemundo.github.io/lettresmedicis6466/#641200.LCM10.SL.c">↑</a></h2><strong> À MON FRERE MONSIEUR LE DUC DE SAVOIE.</strong><discours loc="CathMed" id="641200.LCM10.SL.c" date="[1564–Décembre1]">
  <p> Mon frere, le president de Birague s'en vè vous trover pour quelques afayres qu'il a, et je l'é bien voleu acompagner de la presante, pour vous prier que, en set qu'il aurè hafayre de vostre hayde et faveur, que oultre set que voldriés fayre pour l'amour de luy, qu'i conoise que ma recomendation à vostre endroyt luy ay servi de le bien et prontement depecher, afin que tout plus tot yl puise revenir trover le Roy mon fils pour lui fayre servise, come selui qui sert beaucoup en sete conpagnie. Et, m'aseurant de vostre bonne volunté en son endroyt, ne vous en fayre-plus longue la presante, me remettant à sa sufisance à vous dire bien au long dé novelles du Roy mon fils et de toutte sete compagnie et d'en particulier de</p>
  <p> Vostre bonne seur, <hi style="font-variant: small-caps">Caterine</hi>.</p>
</discours>


</article><article><h2 id='641203.LCM02.ARLE.a'>Lettre n° 641203.LCM02.ARLE.a<a href="https://beatricemundo.github.io/lettresmedicis6466/#641203.LCM02.ARLE.a">↑</a></h2><strong> À MONSIEUR DU FERRIER, AMBASSADEUR À VENISE.</strong><discours loc="CathMed" id="641203.LCM02.ARLE.a" date="1564—3décembre">
  <p> Monsieur du Ferrier, par la lettre que le Roy monsieur mon filz vous escript présentement vous verrez la responce qu'il vous faict à la dépesche que nous avons receue de vous par ce corrier présent porteur et l'asseurance qu'il vous donne que vous avez esté entierement satisfaict de voz estatz jusques à celluy qui vous estoit deu pendant que vous avez résidé à Trente, de façon que si vous ne les avez jusques icy receus, il ne vient que de la faulte de celluy qui faict par deçà voz affaires, ou bien de ce qu'il n'a peu vous en faire tenir aulcune chose pour les dengiers de la maladie qui ont fermé le passaige de l'Italie; car je vous asseure bien qu'il ne vient de la faulte du trésorier de l'Espargne et ne s'en est aulcunement plainct vostredict homme et pense bien que de ceste heure vous en avez receu autres nouvelles. Quant à ce que vous m'avez envoyé par cedict porteur, je vous en remercye bien fort et vous prie que tout aussi tost que vous aurez receu la responce de Pétremol et ce qu'il me doibt envoyer, vous me le faicles tenir incontinent. Quant à ce que vous me mandez de la bonne volonté que l'évesque de St Papol a d'obéyr à ce que je luy ay mandé, je seray tousjours bien ayse qu'il me face plus tost cognoistre d'effect que de parolles, et s'il faict ainsi, il ne trouvera pas que le Roy monsieur mon filz et moy soyons ingratz de le recognoistre envers luy, et n'ayant aultre chose à vous escrire pour ceste heure, je prieray Dieu, Monsieur du Ferrier, qu'il vous ayt en sa saincte et digne garde. Escript à Arles, le <hi style="font-variant: small-caps">iii</hi><sup><small>e</small></sup> jour de décembre 1564.</p>
  <p> Je vous prie d'essayer à me recouvrer une coupple de bons chevaulx de pas; car depuys que j'ay commencé ce voyage j'ay perdu la pluspart des miens; mays il fault qu'ilz soient trappes et fortz1 et je vous feray rembourcer de ce qu'ilz auront coustés.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641203.LCM02M.ARLE.b'>Lettre n° 641203.LCM02M.ARLE.b<a href="https://beatricemundo.github.io/lettresmedicis6466/#641203.LCM02M.ARLE.b">↑</a></h2><strong> À MONSIEUR DE MONLUC, LIEUTENANT GÉNÉRAL EN GUYENNE.</strong><discours loc="CathMed" id="641203.LCM02M.ARLE.b" date="1564—3décembre">
  <p> Monsieur de Monluc, j'ai entendeu par le cappitaine Tilladet2 ce qu'il m'a dict de vostre part touchant l'évesché de Condom, je suis bien ayse que soyez d'accord avecques l'évesque d'Orléans et que l'ayez prinse, car je m'asseure que n'y perdrez rien. Je vous en ay faict faire les despesches que ledict Tilladet vous apporte.</p>
  <p> Quant à la citadelle de Montauban, l'on n'a pas trouvé ce moyen bon au Conseil et a esté advisé qu'il sera plus expédiant d'abattre les forteresses de ces troys villes, comme vous verrez par les lettres patentes qui vous en seront envoyées lesq uelles encores qu'elles soyent en termes généraux, si est-ce que c'est principallement pour ceste occasion; vous les ferez donc signer et exécuter, qui est tout ce que je vous diray en attendant que nous vous voyons bientost, comme j'espère; priant Dieu, Monsieur de Monluc, vous avoir en sa saincte et digne garde. D'Arles, le <hi style="font-variant: small-caps">iii</hi><sup><small>e</small></sup> jour de décembre mil <hi style="font-variant: small-caps">v lxiv</hi>.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641203.LCM02.ARLE.c'>Lettre n° 641203.LCM02.ARLE.c<a href="https://beatricemundo.github.io/lettresmedicis6466/#641203.LCM02.ARLE.c">↑</a></h2><strong> À MON COUSIN MONSIEUR LE CARDINAL SALVIATI.</strong><discours loc="CathMed" id="641203.LCM02.ARLE.c" date="1564—3décembre">
  <p> Mon cousin, la présente sera seullement pour vous prier de vouloir effectuer et accomplir le concordat que le sieur Julles Salviaty, en vostre nom, a faictavec le prothonotaire de Fontanilles, nepveu de mon cousin le mareschal de Bourdillon, et avec un sieur François de Sallignac, sans tenir les choses en plus grande longueur, d'autant que ayant esté requise, en vostre nom, par ledict sieur Julles, et ayant, en votre faveur, faict prester le consentement au Roy monsieur mon filz où plusieurs de ceulx de son conseil se sont entremiz, je trouveroys bien estrange, et seroit aussi une grande mocquerye, si les choses ne venoyent à se parachever. Et sçay bien qu'il n'a tenu et ne tient ausdicts de Fontanilles et de Sallignac, car ilz sont tousjours pretz d'y satisfaire; de sorte que, si en cela il intervient de la difficulté, elle ne doibt procéder que de votre part, ou de celle de vos nepveuz, laquelle, si d'avanture venoit pour l'intérest que eulx ou vous y pourriez prétendre, je vous prie, mon cousin, que cela n'en soit aulcunement cause; car s'il se trouve qu'il y ait aulcune perte, j'aymeray beaucoup myeulx la porter et vous en faire récompenser par le Roy monsieur mon fils plus tost que rompre une chose qui est desjà tant advancée et que je désire sur tout sortir effect, en considération de mondict cousin le mareschal, les services duquel sont tant recommendables que je m'asseure que, quand vous congnoistrez en cela mon affection, vous serez marry de m'en desdire, ainsy que je vous prye de rechef autant qu'il est possible; et vous congnoistrez que vous n'aurez en cecy rien faict dont je ne me sache bien rcvancher tant envers vous que vosdicts nepveuz, ausquelz ledict sr Roy mon filz et moy désirons faire plus de bien que tout ce dont est question ne peult valoir; et m'asseurant d'avoir là dessus bientost de vos nouvelles, cela me gardera de vous en faire la présente plus longue. Priant Dieu, mon cousin, qu'il vous ait en sa saincte et digne garde.</p>
  <p> Escript à Arles, le <hi style="font-variant: small-caps">iii</hi><sup><small>e</small></sup> jour de décembre 1564 Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641206.LCM02.ARLE.a'>Lettre n° 641206.LCM02.ARLE.a<a href="https://beatricemundo.github.io/lettresmedicis6466/#641206.LCM02.ARLE.a">↑</a></h2><strong> À MESSIEURS LES GENS TENANS LA COURT DE PARLEMENT À PARIS.</strong><discours loc="CathMed" id="641206.LCM02.ARLE.a" date="1564—6décembre">
  <p> Messieurs, le Roy monsieur mon filz vous envoye présentement un édict de l'imposition qu'il a faict sur le papier que se faict en ce royaume, pour le publier et entériner, sans y faire aucune restrinction ne modiffication, le plus tost qu'il vous sera possible, l'avant bien voulu accompagner de ceste mienne, d'aultant que ladicte imposition ne revient aucunement à la foule de son peuple, mais est charge si petite etdouice à porter, qui sera comme pour ne s'en ressentir poinct, pour vous prier, Messieurs, vouloir procéder à la publication incontinant qu'il vous sera présenté, pour ce qu'il importe infiniment au service de mondict sieur et filz ainsy estre faict; vous asseurant que, outre le service très agréable que ce luy sera, vous me ferez en ce faisant bièn grand plaisir, etl'occasion s'offrant pourle vous recongnoistre et les aultres que vous luy faicles tous les jours, je m'y emploieray et pour le général et pour le particulier de bien bon cœur, duquel je prie Dieu qu'il vous ayt, Messieurs, en sa saincte et digne garde.</p>
  <p> D'Arles, ce <hi style="font-variant: small-caps">vi</hi><sup><small>e</small></sup> jour de décembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641206.LCM02.ARLE.b'>Lettre n° 641206.LCM02.ARLE.b<a href="https://beatricemundo.github.io/lettresmedicis6466/#641206.LCM02.ARLE.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="641206.LCM02.ARLE.b" date="1564—6décembre">
  <p> Mon cousin, le Roy monsieur mon filz vous escript présentement comme il - envoyé à sa court de Parlement ung édict de l'imposition qu'il a faicte sur le papier pour estre incontinent par elle publyé, sans y user d'aulcune modiffication ni difficulté, et pour que cela ne revient aucunement à la foule de son peuple, ains luy est charge si petite et doulce à porter qu'il sera comme pour ne s'en ressentir poinct, je désire grandement, pour la grande importance que cela est à son service, que la publication s'en face le plus tost qu'il sera possible; à quoy je vous prie, de vostre part, tenir si bonne main que mondict sieur et filz n'ayt occasion d'en faire aultre commandement ne jussion, et pour cest effect de vous trouver en ladicte court et en faire la présentation vous-mesme, afin de leur faire entendre et toucher du doigt, si vous les y voyez difficilz, la légèreté et doulceur de ladicte imposition, laquelle vous sera monstrée par le porteur dudict édict; et outre ce service très agréable que vous ferez au Roy mondict sieur et filz, vous me ferez un bien grand plaisir en ce faisant, pour le désir que j'ay de veoir son intention accomplie.</p>
  <p> Priant Dieu qu'il vous donne, mon cousin, en santé longue vye.</p>
  <p> D'Arles, ce <hi style="font-variant: small-caps">vi</hi><sup><small>e</small></sup> jour de décembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='641213.LCM02.NIME'>Lettre n° 641213.LCM02.NIME<a href="https://beatricemundo.github.io/lettresmedicis6466/#641213.LCM02.NIME">↑</a></h2><strong> À MON COUSIN MONSIEUR DE MONTMORENCY, MARECHAL DE FRANCE.</strong><discours loc="CathMed" id="641213.LCM02.NIME" date="1564—13décembre">
  <p> Mon cousin, après le mémoyre que le Roy monsieur mon filz a faict faire et la suffisance du sr d'Antibes, il ne fault pas longue lettre, sinon pour vous asseurer que vous nous rendez tant de contentement de veoir les affaires de delà aller de bien à mieulx, que nous avons grande occasion de vous aymer et estimer davantaige, dissipant par vostre providence et saige conduicte tant de menées et allarmes qui se présentent tous les jours. Graces à Dieu, toutes choses se sont bien accommoddées en Provence et espère que nous ne partirons poinct de ce pays sans y laisser semblablcment bon ordre; pryant Dieu, mon cousin, vous donner ce que plus désirez. Escript à Nysmes, le <hi style="font-variant: small-caps">xiii</hi><sup><small>e</small></sup> jour de décembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641214.LCM02.NIME'>Lettre n° 641214.LCM02.NIME<a href="https://beatricemundo.github.io/lettresmedicis6466/#641214.LCM02.NIME">↑</a></h2><strong> À MESSIEURS LE PRÉVOST ET ESCHEVINS DE LA VILLE DE PARIS.</strong><discours loc="CathMed" id="641214.LCM02.NIME" date="1564—14décembre">
  <p> Messieurs, j'ay sceu par voz lettres que vous m'avez escriptes du dernier du passé la diligence que vous continuez à faire pour advancer le recouvrement des deniers qui doibvent venir de la ville de Paris, et comme vous avez achevé de fournir ce qui estoit nécessaire pour Suisse, dont j'ay esté très ayse, aussi sont'il venus très à propos et auront esté très utilement despendus, car, comme vous verrez par ce que le Roy monsieur mon filz vous escript, le renouvellement de l'alliance desdictz Suisses est accordé si advantageux, Dieu mercy, que nous avons grandement à les remercier, comme il désire qu'il en soit aussi faict démonstration par delà. Priant Dieu, Messieurs, vous avoir en sa garde. Escript à Nismes, le <hi style="font-variant: small-caps">xiiii</hi><sup><small>e</small></sup> décembre 1564.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='641200.LCM02.MONT'>Lettre n° 641200.LCM02.MONT<a href="https://beatricemundo.github.io/lettresmedicis6466/#641200.LCM02.MONT">↑</a></h2><strong> À MON COUSIN MONSIEUR D'ESTAMPES.</strong><discours loc="CathMed" id="641200.LCM02.MONT" date="1564—[Du17au28décembre]">
  <p> Mon cousin, nous avons esté tant empeschez pour sortir de Provence et accommoder les espritz de ce pays, qui sont les plus bisarres du monde, que nous n'avons peu vacquer à autre chose, ne vous faire response à ce que vous avez escript du <hi style="font-variant: small-caps">vi</hi><sup><small>e</small></sup> jour de novembre par vostre secrétaire. Maintenant il vous est satisffaict à tout ce qui est contenu en voz articles et escript à la court de Parlement que si, à la réception de la lettre qui vous est escripte, ilz n'ont publyé la déclaration dernière, qu'ilz ne facent aucune difficulté de ce faire, d'aultant que de là dépend le repoz de ceste province. L'on mande à la court de Parlement de Paris de vous envoyer des commissaires catholicques, les moing partiaulx qu'il sera possible, affin de pourveoir à tout ce que vous mandez qui a besoin de provision, en actendant que nous vous allions veoir, comme nous fesrons entre cy et quelques mois. On espère que, puisque nous sommes venuz à bout de paciffier et accommoder la Provence, que vous n'estes point si difficile par delà que nous ne vous accordions bien. Nous continuons nostre voiage tant que nous pouvons, de façon que j'espère nous serons dans peu de jours à Thoulouze, où nous pourrons faire quelque séjour, actendant que l'yver se passe, et n'ayant de quoy vous faire la présente plus longue, si ce n'est pour vous dire qu'on nous a mis en peyne de vostre maladye qu'on nous a faict bien grande, dont je loue Dieu de vous avoir délivré; car le Roy monsieur monfilz et moy eussions esté bien marriz qu'il vous feust advenu inconvénient, pour le dommaige qui en feust advenu à son service. Le tout est que vous guérissiez bien, affin que nous vous trouvions en bon estat pour nous recevoir, et sur ce, je prieray Dieu, mon cousin, vous avoir en sa saincte et digne garde. De Montpellier, ce... jour de décembre 1564.</p>
</discours>


</article><article><h2 id='641226.LCM02M.MONT'>Lettre n° 641226.LCM02M.MONT<a href="https://beatricemundo.github.io/lettresmedicis6466/#641226.LCM02M.MONT">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="641226.LCM02M.MONT" date="1564—26décembre">
  <p> Mon cousin, je croys que vous sçavez bien que Laurent Ruzé, pour ses insolences, a esté cy-devant mis hors de Paris avecq commandement de n'y reLourner ny en approcher, et touttefois, à ce que l'on m'escript, il se pourmène par le Palays et se fait suyvre par beaucoup de gens aussi folz que luy, dont l'on m'escrit que quelques-ungs murmurent, ce que j'estime que ne sçavez pas et peult-estre qu'il n'en est rien; mais estant cela de quelque importance, je vous prye y pourvoir et donner ordre qu'il se retire, et que, suyvant le commandement qui luy a esté cy-devant faict, il n'en approche de dix lieues, s'il ne veult estre chastié; car il est si léger et si insolent que ce sera beaucoup faict pour le repos de ladicte ville qu'il n'y vienne point. On dit aussy que le prévost Duboys, qui prétend estre remis en son estat par arrest qu'il a obtenu, exerce son office à Paris et mesme qu'il a prins quelques prisonniers dedans le Palays, dont on se scandalize. J'ay bien entendu qu'il s'est employé pour ces crocheteurs de pacquetz; mais pensez, mon cousin, odieux comme il est au peuple et à Monsieur le Connestable, qui a remply sa place d'un autre, comme il peult bien faire en ceste charge, et ne souffrez point cela, je vous prye, y usant de la prudence et dextérité que vous avez accoustumé es choses qui touchent le service de vostre maistre et le repos publicq.</p>
  <p> Très aise au surplus d'avoir entendu ce que m'escrivez des soldats que l'on disoit avoir veu passer par Creteil, dont je vous escripvis, comme de toutes aultres choses qui viennent jusques à moy, sachant que personne n'y peult mieulx pourvoir. Quant à l'édict des hostelleryes, encore que la Court de Parlement n'en aiyt riens escrit, et aussi, affin qu'il ne semble que l'advis vienne de vous pour la difficulté que vous y présentez, j'en escritz au premier président et à la chambre, pour faire qu'ils cessent toute difficulté et ne nous remectent à remonstrances, car le retardement de la vériffication d'iceluy édict à l'estat que nous avons faict des deniers qui en doyvent venir nous seroit fort préjudiciable. Et vous prie, mon cousin, tenir main qu'il ne soit poinct mis en longueur, car ilz ne sçauroient mectre remonstrance en avant qui n'ayt esté fort bien préveue et considérée en faisant ledict édict.</p>
  <p> Pryant Dieu, mon cousin, vous donner ce que désirez. De Montpellier, le <hi style="font-variant: small-caps">xxvi</hi><sup><small>e</small></sup> jour de décembre 1564.</p>
  <p> (De sa main.) Mon cousin, depuis sete letre j'é reseu dé novelles de Paris et entendu par yselles come set que avet fayst Duboys de prendre cet homme avoyst cuydé aporter heun grant truble en la ville, chause, mon cousin,</p>
  <p> qui nous ynporte teut et à vous, etent demeuré là, que je vous prie de mestre tel hourdre que tele chause n'aviegne plus et que l'ons atende, mes que le Roy souit là, ceulx qui aunt occasion de demender justice et que en la leur fesant asteure, nous aytent2 se louin, pourest aporter remeument; ausi ne veulx atendre et que yl i en n'y é qui leur fase fayre pour avoyr aucasion de troubler, de couté d'où sela vient.</p>
  <p> Enqueré-vous en et m'an avertisés, car y ne peult ryen avenir en sete ville de Paris de mal qui ne nous tombe sur lé époles, et pour se que l'on me dist beaucop de fason de chauses, envoyé-moy, incontinent sete letre reseue, La Planche, afin que par luy je antende bien au vray come les chauses sont et que je le vous renvoy ynstruyt de ma volanLé, et fayte sortir cet Rusé et tent d'estrenger qui n'ont poynt d'afayré de la ville, au si vous voyés que les chauses se brulase3 rendé les armes au prinsipeaulx et favstes leur garder les portes en natendent que soyons de retur, qui sera byen tost, set Dieu plest, et vous prie reguarder byen à set que vous mende; car de tout set qui aviendra vous en nauré l'hauneur au le blâme. Vous savés coment je vous ayme et serés marye que l'on vous fist resevoyr heun scorne et domage.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641226.LCM02.MONT.a'>Lettre n° 641226.LCM02.MONT.a<a href="https://beatricemundo.github.io/lettresmedicis6466/#641226.LCM02.MONT.a">↑</a></h2><strong> Copie. Fonds français, n° 3899, CU, 107 et suiv.</strong><discours loc="CathMed" id="641226.LCM02.MONT.a" date="1564—26décembre">
  <p> À MONSIEUR DE SAINT-SULPICE.</p>
  <p> Monsieur de St Supplice, encores que nous n'avons pas grant occasion de vous faire ceste dépesche, sy n'ay-je poinct volu plus longuement Larder de vous advertir de l'arrivée du sieur de Meru et du brodeur de la royne ma fille par lesquelz vous m'avez faict plaisir de m'adverlir sy particulièrement de toutes choses de par delà. J'attendz en bonne dévotion la responce qui vous a esté faicte de la dépesche que vous porla dernièrement vostre secrétaire et à celle du violon de la roine ma fille pour estre d'importance comme vous sçavez. Ledict brodeur m'a rendu particulier compte de beaucoup de choses que j'ay esté bien aise d'entendre; il s'en va jusques chez luy ung tour et d'icy à quelque temps je le renvoyeray à la royne madicte fille. Vous voiez ce que se remue du costé de l'Italie, où il semble que soient en alarme; vous voiez les préparatifs que faict le roy mon beau-fils; ayez l'œil ouvert pour descouvrir là où cest orage se pourra adresser, affin de nous advertir de bonne heure pour faire noz affaires, vous advisant que., Dieu mercy, les affaires de ce royaulme continuent avecques telle tranquillité que nous le pouvons désirer, meclant peine d'accorder et accommoder si bien les affaires du Roy monsieur mon filz, tant pour la pacification et obéissance de ses subgectz que pour l'acquit de ses debtes et acheminement pour estre à son ayse que j'espère, avec l'ayde de Dieu, avant peu d'années le mectre en tel estât, croissant d'aage, de sens et de vertu, que sa réputation et sa grandeur s'augmentera de tous costez, ne voulant faillir à vous advertir comment nous avons certaine nouvelle par le mareschal de Vieilleville et l'évesque de Limoges que l'aliance a esté renouvellée avec les Suisses encores plus avantaigeuse que ne l'avoit le feu Roy monseigneur, car de treize canthons j'espère qu'il n'en y aura guière qui ne soil à nous, oultre l'asseurance que nous avons jà de tous les unze qu'avoit le feu.Roy mondict seigneur, quelques traverses et bricgues dont l'on ayt usé pour l'empescher.</p>
  <p> De Montpellier, ce <hi style="font-variant: small-caps">xxvi</hi><sup><small>e</small></sup> de décembre 1564.</p>
  <p> Caterine.</p>
  <p> Tout à ceste heure vient de passer Don Jehan de Cuniga qui vient de Milan et dicl qu'il a grand haste pour porter une dépesche de très grande importance et n'a voullu dire aultre chose; qui me faict désirer que mectez peine de sçavoir ce qu'il aura apporté. Depuis ceste lettre escripte il m'a semblé vous devoir advertir comme ceulx de ma ville de Baionne m'ont faict entendre, que, au moys de novembre dernier, ung Flamant y arriva, disant y estre envoié par le roy mon frère pour acheter des carpes et des brochetz, lequel en achepta fort peu et finablement, après y avoir demeuré quelques six semaines, fut trouvé visitant le partI.</p>
</discours>


</article><article><h2 id='641226.LCM02.MONT.b'>Lettre n° 641226.LCM02.MONT.b<a href="https://beatricemundo.github.io/lettresmedicis6466/#641226.LCM02.MONT.b">↑</a></h2><strong> À MON COUSIN MONSIEUR DE BOISY.</strong><discours loc="CathMed" id="641226.LCM02.MONT.b" date="1564—26décembre">
  <p> Mon cousin, j'ay bien voleu accompaigner de la présente la lettre que le Roy monsieur monfilz vous escript en faveur de Chicot1 que congnoissez qui désire estre pourveu d'un estat de chevaulcheur ordinaire de l'escurie du Roy mondict sieur et filz, au lieu et place d'un des troys chevaulcheurs qui ont commis quelque meurtre, et par icelle vous prier luy vouloir accorder l'un desdictz estatz et en faire expédier vostre rescription, pour estre en vertu d'icelle pourveu, et vous me ferez plaisir bien agréable.</p>
  <p> Priant le Créateur, mon cousin, qu'il vous ait en sa saincte garde. Escript à Montpellier, le <hi style="font-variant: small-caps">xxvi</hi><sup><small>e</small></sup> jour de décembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='641228.LCM02.MONT.a'>Lettre n° 641228.LCM02.MONT.a<a href="https://beatricemundo.github.io/lettresmedicis6466/#641228.LCM02.MONT.a">↑</a></h2><strong> À MONSIEUR DE JARNAC.</strong><discours loc="CathMed" id="641228.LCM02.MONT.a" date="1564—[28décembre]">
  <p> Monsieur de Jarnac, vous nous avez faict peur de ce nombre de xxm personnes qui se doyvent trouver à ceste prochaine cène en la ville de La Rochelle, car si tout ledict nombre n'est de ladicte ville et séneschaussée et qu'il soit des autres pays voisins, cela n'est poinct tollérable, d'autant qu'il est entierement contre l'édict et en cela il faultbien avoir l'œil ouvert, comme je m'asseure que sçaurez tousjours faire, car vous sçavez les édictz et ordonnances du Roy monsieur mon filz et combien il importe pour l'entreténement de la république qu'ilz soient observez. Ceux de La Rochelle se sont monstrez tousjours si obéissantz que je m'asseure qu'ilz ne contreviendront à chose qui leur seroit par vous commandée. Quant à vostre congé, le Roy monsieur mon filz l'a eu agréable, pourveu que vous soyez de retour La Rochelle et au temps que nous serons à La Rochelle et que nous puissiez rendre compte des choses qui seront nécessaires pour la conservation de la province et la paix et le repoz de tout le pays.</p>
  <p> Je commanderay au demourant à Messieurs des finances de reguarder pour vous satisfaire de ce qui vous est deu, selon que la commodité des affaires du Roy mondict sieur et filz le pourra porter, et n'ayant de quoy vous faire la présente plus longue, je prieray Dieu, Monsieur de Jarnac, vous avoir en sa saincte et digne garde. De Montpellier, ce. jour de décembre 1564.</p>
</discours>


</article><article><h2 id='641228.LCM02.MONT.b'>Lettre n° 641228.LCM02.MONT.b<a href="https://beatricemundo.github.io/lettresmedicis6466/#641228.LCM02.MONT.b">↑</a></h2><strong> À MON COUSIN MONSIEUR DE MONTMORENCY, MARECHAL DE FRANCE.</strong><discours loc="CathMed" id="641228.LCM02.MONT.b" date="1564—29décembre">
  <p> Mon cousin, j'escriptz présentement au prévost des marchans de faire avec les eschevins et au ltres du conseil de la ville de Paris que, au lieu de continuer les fortiffications tout du long, d'un boult à aultre, qu'ilz facent commencer à travailler et faire faire la chaussée et grosse muraille qu'il fault faire au long des Bonshommes, comme chose très nécessaire, ensemble le bolevard et fossés avec les quays qui doyvent estre de ce cousté et à l'endroict du jardin de mon palais des Thuilleries, afin que l'un et l'aultre puissent estre faictz, s'il est possible, eu mesmes temps, et que ce que je fais faire à présent pour la commodité de mondict logis et mesmes pour les thuyaulx et conduitz de fontaines, ne puisse estre cv-après changé, et par ce moi en ilz seront cause que le Roy monsieur mon filz et moy y seront plus seurement et ladicte ville en sera plus belle et mieulx décorée, et d'aultre part leurs fortiffications ne seront point retardées, puisque c'est chose qu'il fauldroit aussi bien faire après le demeurant qu'ilz avoient délibéré de faire devant; à quoy je vous prie tenir la main de vostre part et leur en parler et vous me ferez plaisir bien agréable. Priant le Créateur, mon cousin, qu'il vous ayt en sa saincte et digne garde.</p>
  <p> Escript à Montpellier, le XXIXC jour de décembre 1564.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650105.LCM02.MONT'>Lettre n° 650105.LCM02.MONT<a href="https://beatricemundo.github.io/lettresmedicis6466/#650105.LCM02.MONT">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650105.LCM02.MONT" date="1565—5janvier">
  <p> Mon cousin, je m'asseure que suivant ce que je vous ay dernièrement escript bien au long de ma main, vous aurez pourveu à l'insolence de Ruzé et à la folle entreprise du prévost Duboys; que depuis aussi ayant sceu comme le sr de Longjumeau s'est desbordé en la Court de Parlement, toutes choses mal à propos et contraires au repoz que nous cherchons de mectre par tout et mesme à la transquillité en laquelle le Roy monsieur mon filz et moy désirons que vive Paris, vous y aurez mis le remedde nécessaire. Toutesfois pour sçavoir qui a meu ledict sr de Longjumeau à ceste poursuitte et luy faire aussi la raison où sa plaincte le requerra, le Roy monsieur mon filz veult qu'il vienne icy, ainsi qu'il vous escript. En quoy je vous prye donner ordre de le satisffaire et tenir main que es choses qui deppendent de la justice et de son auctorité elle soit respectée, comme il appartient, comme ung des membres principaulx du soustien de ceste couronne; car vous ne luy sçauriez ny à moy faire service plus agréable. Pryant Dieu, mon cousin, vous donner ce que désirez. De Narbonne, le cinquiesme jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650106.LCM02.NARB'>Lettre n° 650106.LCM02.NARB<a href="https://beatricemundo.github.io/lettresmedicis6466/#650106.LCM02.NARB">↑</a></h2><strong> À MON COUSIN LE DUC DE FRANQUEVILLE.</strong><discours loc="CathMed" id="650106.LCM02.NARB" date="1565—6janvier">
  <p> Mon cousin, j'escrivis dernièrement au roy d'Espagne monsieur mon beau-filz pour le prier de me donner ung passeport pour laisser sortir d'Espaigne quelques chevaulx que je y ay envoyé achepter et pour ce qu'il y en a jà ung, qui est à la frontière, fort bon cheval et qui n'actend que ledict passeport, je vous prie vouloir tant faire pour moy, pendant que je suis icy en ceste frontière, de donner licence à celluy qui vous portera la présente de le tirer et de me l'amener, et oultre que je m'asseure que vous ne ferez chose en ce faisant dont le roy mondict beau-filz soit marry et qu'il n'ayt très agréable, je vous prie croire que vous me ferez bien grand plaisir, dont je me revencheray en quelque chose que me vouldrez employer, et sur ce je prieray Dieu, mon cousin, vous avoir en sa saincte et digne garde. De Narbonne, ce <hi style="font-variant: small-caps">vi</hi><sup><small>e</small></sup> jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650109.LCM10.NARB'>Lettre n° 650109.LCM10.NARB<a href="https://beatricemundo.github.io/lettresmedicis6466/#650109.LCM10.NARB">↑</a></h2><strong> À MONSIEUR DE SAINT-SULPICE, CHEVALIER DE L'ORDRE DU ROY MONSIEUR MON FILZ ET SON AMBASSADEUR EN ESPAIGNE.</strong><discours loc="CathMed" id="650109.LCM10.NARB" date="15659janvier">
  <p> Monsieur de Saint-Sulpice, estans venuz en ceste ville de Narbonne, nous avons voulu donner jusques à Locate, pour ce que l'on faict travailler à la fortification d'icelle, et qu'il estoit raisonnable de voir l'estat en quoy elle est. Et pour ce qu'entre cy et là le pays est tel que vous avez entendu, plein de montagnes et bandoliers, le Roy mon filz a voulu mener avecques luy les bandes de Strozze, qui sont ordinairement avec luy pour sa garde, afin qu'il n'eust ceste honte que ceste canaille saccageassent quelques uns de sa court; où, estant arrivés le lendemain, il me prit envie, après diner, de m'aller promener le long de l'estang avecques mon fils d'Orleans, mon cousin le cardinal de Bourbon et une partie de la compaignie qui estoyt avecques nous; et nous trouvasmes si près de Saulces, que je me desembarquay soubs le chasteau où mes chevaulx me vinrent trouver, et là j'envoyay incontinent en advertir le cappitaine, affin qu'il ne print allarme de nous et le manday pour me venir trouver, ce qu'il ne faillit incontinent d'y venir, auquel je feiz entendre comme, m'estant venue promener et sachant que j'estoys si près dudict chasteau, j'en avoys usé comme des terres mesmes du Roy mon filz, et qu'il me montrast son jardin qui estoit hors de la place où il y a force orangers, où m'estant promenée, en attendant mesdicts chevaux, il me feit tout l'honnest recueuil qu'il peult, avec offres de tout ce qu'estoit à sa puissance, de la part de son maistre, dont je le remerciay et priay d'en advertir le Roy son maistre de nostre venue; et cependant commanday que personne ne s'approchast de sa place, affin qu'il ne pensast que mon allée, qui n'estoit que pour me promener et veoir le pays, feust pour une aultre occasion. Dont, ayant trouvé ce courrier à propoz, je vous ay bien voulu donner adviz, pour le dire à la royne ma fille et au roy mon fils, affin qu'ilz saichentcomme privément je vais chez eux, et que je me treuve aussi peu étrange dans ses pays que dans ceulx du Roy monsieur mon filz. Nous sommes en cette ville de Narbonne, d'où nous prenons nostre chemin à Thoulouse, actendans d'heure à aultre de voz nouvelles, pour avoir entendu de l'homme de Monsieur de Savoye que vous estiez prest à me despecher ung homme, desirant fort sçavoir ce qu'il aura esté respondu sur toutes noz precedentes depesches : que est tout ce que je vous dirai, priant Dieu, Mons<sup><small>r</small></sup> de St-Sulpice, vous avoir en sa sainte et digne garde.</p>
  <p> De Narbonne, ce <hi style="font-variant: small-caps">ix</hi><sup><small>e</small></sup> de janvier 1564 (1565).</p>
  <p> Au demeurant, je ne veux faillir de vous mander comme, estant à Locate, je manday à M<sup><small>r</small></sup> le connestable comme ayant adviz de la royne ma fille qu'elle me verroit si je m'approchoys de la frontiere à Barcelonne, où elle m'actenderoyt quinze jours, je m'estoys résolue de l'aller trouver, où je menoys mon filz d'Orleans, et renvoyois le Roy mondict S<sup><small>r</small></sup> et filz à Narbonne, pour y actendre nostre retour. Et feut cela si bien conduict qu'il le creut et non seulement luy, mais tout le Conseil qui estoit demeuré audict Narbonne, de façon que l'allarme en feut si chaulde que je pense que, à ce qui en a esté mandé, je suis jà en Espagne. Si vous en oyez parler, vous en croyrez ce qui en est et en ferez le compte à la royne ma fille, affin qu'elle en rie, comme nous avons faict.</p>
  <p hand="Cath"> Je vous prie de m'anvoyer demi dousayne de peau de maroquin nouir du plus beau, et de la sire de Pourtogallo pour fayrmer des laystres, de toutte couleur. Vous voyés, puys que ne puis voyr ma fille, come je me veulx contenter de me le fayre acroyre et aler en ses terres.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650109.LCM02.NARB'>Lettre n° 650109.LCM02.NARB<a href="https://beatricemundo.github.io/lettresmedicis6466/#650109.LCM02.NARB">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650109.LCM02.NARB" date="1565—9janvier">
  <p> Mon cousin, du conlrerolleur Pajot et par le mémoire qu'il a apporté, j'ay entendu en quel estat sont toutes choses de delà, le bon ordre que vous y donnez, et comme, graces à Dieu, la tranquillité y est telle et aussi doulce que nous la y sçaurions désirer, et ay eu grand plaisir que vous ayez faict changer les couleurs à ces escharpes rouges et fait recongnoistre ceulx qui s'oublioyent; qui est le plus grand service que vous sçauriez faire au Roy monsieur mon fils et de mectre peyne de redresser ung chascun en chemyn de paix et d'obéissance telle que vous sçavez qu'il lui appartient, mesmement que vous ayez fait à l'endroit de ceulx de Chateau-Landon la démonstration que porte ledict mémoire qu'ilz ont et pis mérité; n'y ayant riens à quoy nous désirions tant que vous ayez l'œil et teniez la main que à telles choses. J'ay bien considéré, mon cousin, la peyne en quoy vous estes et que vostre mémoire particulier contient de la rumeur qui s'esmeult par delà, tant pour l'édit des hostelleries que de celui du pappier, qui sont tramés de ceux que vous cognoissez aussi bien que moy, jaloux et marriz de veoir ce royaume mieulx qu'ilz ne voudroient, et qui, ne povant pis faire, sont bien aises d'avoir ceste occasion pour tumultuer, s'ilz pouvoient, encores qu'elle soit fort mal fondée et que, quant elle sera bien considérée et entendue de tout le monde, il se trouvera que aux nécessités où nous sommes, ce sont deux moyens pour y subvenir en déchargeant le peuple; au moins le conseil du Roy monsieur mon filz, les plus grans et les plus sages tous d'une voix ont estimé que s'estoit le moins mal qui se povoit faire; car la charge de telles nouveauliez vient sur le général et les plus riches en portent le plus, de sorte que les petitz sont d'autant soullagez, et sommes par ce moyen excusez de rechercher -les peuples d'autre ayde; ce que je désireroys que tout le monde entendist, et vous prye, mon cousin, mectre peyne comme de vous-mesmes en rendre cappables ceulx que vous congnoistrez en avoir besoing, et de l'opinion desquelz se pourra adoulcir celle que au contraire ilz auroient aigrement conceue; et touteffois pour ce que je considère assez que en temps peu asseuré et qui se sent encores de la tourmente passée, toutes nouvelletés peuvent porter subgect pernicieux, vous considérerez, mon cousin, selon le cours de la chose, s'il sera à propos de laisser traisner et suspendre la poursuitte de la vériffication desdicts esdictz, actendant que le temps ayt apporté plus de lumière à ceulx qui n'y voyent goutte, ou qui preneni occasion d'en murmurer, encores qu'ils ayent l'estomach chargé d'autres mauvaises humeurs, sans touteffois qu'il semble que cela vienne d'advis ne autre commandement-que vous ayez de nous à ceste fin, mais comme le négligeant et laissant aller à ceulx devant lesquelz elle doyt passer, ne leur en parlant aucunement. Il sera aussi bien à propos que le sieur Jules Brancasse se retire de Paris et s'en retourne, ainsi que je lui escris, sans plus en faire poursuitte, estant bien advertye qu'il se porte assez inconsidérément, et la démonstration qu'il en faict ulcère les voluntez et en pourroit advenir quelque désordre, ce que je vous prye lui faire bien entendre à part.</p>
  <p> Au demeurant, si ceulx que vous dictes par vostre particulier mémoire avoir envye de s'aller promener à Paris y vont, vous avez la charge de la ville et du pays. Vostre maistre s'en repose sur vous et faites qu'il soit toujours le maistre et esclairez à tout ce qui en despend, encores que je vous. vueille bien dire que je ne crois point qu'il advienne, et quant à ces soldatz qui tiennent les champs et vivent à discrétion aux environs de là, faytes-les chastier comme il appartient, et pourvoyez au repos et soulagement du pays, selon la fiance qu'il a en vous, à qui je ne ferai plus longue lettre pour le présent; pryant Dieu, mon cousin, vous donner ce que désirez. De Narbonne, le <hi style="font-variant: small-caps">ix</hi><sup><small>e</small></sup> jour de janvier 1564. (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650110.LCM02.NARB.a'>Lettre n° 650110.LCM02.NARB.a<a href="https://beatricemundo.github.io/lettresmedicis6466/#650110.LCM02.NARB.a">↑</a></h2><strong> À TRÈS HAUTE ET TRÈS EXCELLENTE PRINCESSE NOSTRE TRÈS CHÈRE ET TRÈS AIMÉE BONNE SEUR ET COUSINE LA ROYNE D'ANGLETERRE.</strong><discours loc="CathMed" id="650110.LCM02.NARB.a" date="1565—10janvier">
  <p> Très haute et très excellente princesse, nostre très chère et très amée seur et cousine, le dommage que Pierre Assuyat et aultres marchans subjects du Roy nostre très cher seigneur et filz ont receu pour la perte d'ung navire nommé la Marye, de Fescamp, qui a esté déprédé par aulcuns de vos subjetz, est si grand que nous avons très grande occasion de désirer qu'il en soit faict bonne justice et raison qu'ilz en attendent, vous priant, à ceste cause, bien affectueusement d'ordonner à voz officiers qu'il soit promptement procédé au jùgement et deffinition du procès pendant par delà pour raison d'icelle déprédation, ayant le bon droit dudict Assuyat et ses consors en telle recommandation de justice que la raison et l'équité le veulent, comme de deçà nous pourvoirons tousjours à faire satisfaire vos subjetz en semblables choses et aultres raisonnables, dont nous serons requis et nous ferez, oultre cela, un singulier plaisir, priant à tant Dieu, très haute et très excellente princesse, qu'il vous ait en sa très saincte et digne garde. Escript à Narbonne, le <hi style="font-variant: small-caps">x</hi><sup><small>e</small></sup> jour de janvier 1564 (1565).</p>
  <p> Vostre bonne seur et cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650110.LCM02.NARB.b'>Lettre n° 650110.LCM02.NARB.b<a href="https://beatricemundo.github.io/lettresmedicis6466/#650110.LCM02.NARB.b">↑</a></h2><strong> À MONSIEUR DE MONLUC.</strong><discours loc="CathMed" id="650110.LCM02.NARB.b" date="1565—10janvier">
  <p> Monsieur de Monluc, vous verrez par la lettre que le Roy monsieur mon filz vous escrit présentement, comme suivant ce qu'il mande à mon cousin le cardinal d'Armagnac la response de la vostre précédente, il n'entend estre par vous faite aucune desmolition à Montaulban que des choses seulement qui y ont esté dressées et construites devant les troubles, sans toucher aucunement aux murailles, et partant vous regarderez donc à suivre en cest endroit l'intention dudict seigneur Roy mon filz, ainsi que la porte plus au long la commission sur ce à vous envoyée et qu'il le vous mande présentement par sadicte lettre, sur laquelle me remectant, après vous avoir prié de ne passer oultre jusques à ce que nous soyons à Thoulouze, je prie Dieu, Monsieur de Monluc, vous avoir en sa saincte et digne garde. De Narbonne, ce <hi style="font-variant: small-caps">x</hi><sup><small>e</small></sup> jour de janvier 1564 (1565).</p>
</discours>


</article><article><h2 id='650114.LCM02.CARC'>Lettre n° 650114.LCM02.CARC<a href="https://beatricemundo.github.io/lettresmedicis6466/#650114.LCM02.CARC">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="650114.LCM02.CARC" date="1565—16janvier">
  <p> Mon cousin, je vous prye suivant ce que je vous dyz hier ne faillir de faire oster la garnison qui est à Uzès, tant pour la pauvreté de la ville que j'ay entendu de Monsieur de Crussol estre toute ruynée pour la peste qui y a esté que pour ce qu'il m'asseure il n'arrivera aucun désordre du peuple de la ville, ce que je vous ay bien voulu ramentevoir par la présente, affin que mandiez à la garnison qui y est d'en sortir et que l'envoyez en tel aullre lieu que vous adviserez. Et n'ayant aultre chose à vous dire pour le présent, je prieray Dieu, mon cousin, qu'il vous ayt en sa saincte garde. De Carcassonne, le <hi style="font-variant: small-caps">xiiii</hi><sup><small>e</small></sup> jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650116.LCM02.CARC'>Lettre n° 650116.LCM02.CARC<a href="https://beatricemundo.github.io/lettresmedicis6466/#650116.LCM02.CARC">↑</a></h2><strong> À MONSIEUR L'EVESQUE DE LIMOGES.</strong><discours loc="CathMed" id="650116.LCM02.CARC" date="1565—16janvier">
  <p> Monsieur de Limoges, nous avons receu vostre depesche commune par le S<sup><small>r</small></sup> d'Aubignon, et entendu par le memoyre que luy avez baillé comme toutes choses sont passées durant vostre négociation de Suysse, et la resolution qui se y est prinse, semblablement à quoy vous estes demourez avecques ceulx de Berne; sur quoy nous actendrons vostre arrivée pour y prendre tant meilleure resolution, après avoir entendu de vous plus particulièrement le merite de ce faict là. Cependant je feray mectre es mains de ceulx des finances l'estat du tresorier des Ligues, que m'avez envoyé, pour le veoir, actendant que luy mesmes vienne en personne, ainsy que vous dictes qu'il doit faire, pour apporter extraict certain de tout; qui est tout ce que j'ay à vous dire pour le present, priant Dieu, Monsieur de Limoges, vous avoir en sa garde.</p>
  <p>Escript à Carcassonne, le <hi style="font-variant: small-caps">xvi</hi><sup><small>e</small></sup> jour de janvier 1564 (1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine.</hi>.</p>
</discours>


</article><article><h2 id='650117.LCM02.SL'>Lettre n° 650117.LCM02.SL<a href="https://beatricemundo.github.io/lettresmedicis6466/#650117.LCM02.SL">↑</a></h2><strong> À MONSIEUR LE COMTE DE TENDE.</strong><discours loc="CathMed" id="650117.LCM02.SL" date="1565—17janvier">
  <p> Mon cousin, le Roy monsieur mon filz et moy avons esté bien aises d'entendre la bonne paix qu'il y a en la Provence, et que tout le monde s'y comporte avec tant de repoz et tranquillité que vous nous le mandez. Je sçay que cela deppend en partie de vous et que, continuant à y tenir la main, comme vous faictes, il ne peut y arriver aucun changement, ce que je vous prie de faire et croire que ne sçauriez faire chose plus agréable au Roy monsieur mon filz; et quant à ce que vous me mandez des consuls, c'est chose qu'il n'entend pas, d'aultant que par les lieux où l'on a passé on a choisy les consuls pour l'année présente et pense que vous ne vouldriez pas toucher à eulx pour ce que le Roy monsieur mon filz ne le vouldroit accorder, et pour ceste cause vous manderez que c'est, afin que sur cela nous vous facions entendre son intention.</p>
  <p> Priant Dieu, mon cousin, qu'il vous ait en sa saincte guarde.</p>
</discours>


</article><article><h2 id='650121.LCM02.CARC.a'>Lettre n° 650121.LCM02.CARC.a<a href="https://beatricemundo.github.io/lettresmedicis6466/#650121.LCM02.CARC.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650121.LCM02.CARC.a" date="1565—21janvier">
  <p> Mon cousin, le Roy monsieur mon filz cognoissant le conseiller Lamoignon personnage pour lui faire service et capable d'une bonne charge, il l'a pourveu de l'estat de maistre des requestes ordinaire de son Hostel pour la résignation qu'en a faicte en sa faveur Me Jacques Spifame, et escript présentement aux gens de sa Court de Parlement le voulloir recevoir et admettre en icelle suivant son brevet et provision, et pour ce qu'il désire que cela passe sans difficulté et que je sçays que vous avez moyen de faire suivre en cet endroit son intention, je vous prie, mon cousin, tenir main et vous employer de vostre part que ceux de ladicte Court procèdent à ladicte réception et ne s'arrestent à chose qui y puisse amener aucun retardement à ce que ledict Lamoignon puisse bien plus tost nous venir trouver pour l'employer en quelque affaire qui concerne le service dudict Roy monsieur mon fils, auquel vous ferez en cela service très agréable.</p>
  <p> Priant Dieu qu'il vous ait en sa garde. Escript à Carcassonne, le <hi style="font-variant: small-caps">xxi</hi><sup><small>e</small></sup> jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650121.LCM02.CARC.b'>Lettre n° 650121.LCM02.CARC.b<a href="https://beatricemundo.github.io/lettresmedicis6466/#650121.LCM02.CARC.b">↑</a></h2><strong> À MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650121.LCM02.CARC.b" date="1565—21janvier">
  <p> Mon cousin, j'ay entendu par le sr de la Serre ce que vous m'avez escript estre survenu à Paris à l'arrivée de mon cousin le cardinal de Lorraine, que j'eusse bien désiré avoir passé d'autre sorte; mais encores ay-je eu plaisir d'avoir sceu par quelques autres lectres venues de Paris, qu'il n'y ayt rien eu davantaige et que la ville soyt demourée en repos dont j'actendz à sçavoir plus avant les particularitez par celluy que vous escripvez quant de quant me devoir envoyer troys jours après; jusques auquel temps j'ay différay vous renvoyer ledict de la Serre, ne plus amplement vous en escripre, sinon par ce porteur, maistre des comptes, qui estoit venu icy pour aucuns affaires de la Chambre, vous pryant, mon cousin, faire en sorte que toutes choses soyent maintenues en la doulceur et paisible transquillité que vous sçavez que je désire et que requiert le service du Roy monsieur mon filz. J'estime que le mauvais temps qu'il faict est cause qu'il n'est point encores venu d'autres, car il y a huict jours que sommes icy comme assiegez des neiges et de présent d'un dégel et pluye si grande que tous ses petiz ruisseaux sont torrentz, qui ne se peuvent passer sans très grand danger, dont aussy nous recevons très grande incommodité; cependant esloignez, comme nous sommes, le plus grant ayse que je puisse avoir est que tout aille bien et soyt contenu en paix partout; à quoy je m'asseure que en ce qui est de vostre charge vous n'obmectrez ryens, comme je désire que vous ne faciez à nous advertir de tout ce que vous apprendrez et pourra survenir par delà. Pryant Dieu, mon cousin, vous donner ce que desirez. Escript à Carcassonne, le <hi style="font-variant: small-caps">xxi</hi><sup><small>e</small></sup> jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650122.LCM10.CARC.a'>Lettre n° 650122.LCM10.CARC.a<a href="https://beatricemundo.github.io/lettresmedicis6466/#650122.LCM10.CARC.a">↑</a></h2><strong> À MONSIEUR DE SAINT-SULPICE.</strong><discours loc="CathMed" id="650122.LCM10.CARC.a" date="[156522janvier]">
  <p> Monsieur de Saint-Suplise, j'é veu vostre letre par set porteur, et depuis heun aultre par l'homme du Sieur Fourquevaulx, par laquelle me mandés que ne me peuvés ryen mander, pour n'estre le Roy monsieur mon fils de retour, et les eaulx et les neges, qui nos ont teneus jeuques annuit aseygées en sete ville, sont veneus byen à propos pour nous retarder; car sans cela nous serions à Toulouse, où je desire avant partir savoyr la resolution sertayne si y veult à bonn esian me voyr et du temps sertayn et du lieu; et desireroys bien qu'i voleut venir à Fontarabie; car à Monserat s'et trop louing, à set que j'é seu depuis; et, fesant senblant de venir voyr sa frontiere, y le pouret fayre aysément et sans que l'ons an parlat. Vous me mandés que je luy en ecrive, set que je foys, et ay lesé la letre ouverte, afin que vous la voyés; et, selon vostre avys, la luy balleré au non, selon que vous voyrés les chause aystre.</p>
  <p> Depuis que set porteur ayst veneu, vous voyrés come du couté de Flandre y nous font sant alarmes, qui me fayt quelquefois doulter qu'il aye envye de comenser la guerre et non pas de me voyr; car je pense byen, si nous nous voyons, que acomoderon touttes ses petittes chauses qui, à la fin, nous pouret amener à de grandes. Parlés-en à la royne ma fille et luy diste, si le Roy son mary a envye de continuer nostre amitié, y me semble qu'i le deveret fayre entendre si byen à ses ministres, qu'i ne feret plus set qu'il font. Je vous prie que je aye vostre resolution avant que je parte de Toulouse, qui ne sera que pour tout le moys de janvier.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650122.LCM10.CARC.b'>Lettre n° 650122.LCM10.CARC.b<a href="https://beatricemundo.github.io/lettresmedicis6466/#650122.LCM10.CARC.b">↑</a></h2><strong> [AU ROY CATHOLICQUE.]</strong><discours loc="CathMed" id="650122.LCM10.CARC.b" date="[1565—22janvier]">
  <p> Monsieur mon fils, j'é entendu par heune letre de la Royne ma fille l'esperanse qu'ele ha que je puise avoyr cet contentement que de la voyr; et pour aystre chose que j'é tant desiraye et après tent de dificultés, je ne l'ausé plus aysperer. Mès quant je aurés set bien, j'espere que Vostre Majesté n'aura aucasion de voyr personne qui ne lui puise aystre agreable en nostre compagnie, et desire byen, ayant cet heur, que se souyt sans seremonye, comme y me semble convenir entre seulx qui aunt l'hauneur d'estre set que vous suis; car Vostre Majesté set peult aseurer ne voyr personne qui ne desire sa grandeur et contentement et la servir en set que auré de moyen, comme à un enfant propre; et prie Nostre Signeur lui fayre ausi bien conestre, come enn a la volonté.</p>
  <p> Votre bonne mere et seur,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650122.LCM10.CARC.c'>Lettre n° 650122.LCM10.CARC.c<a href="https://beatricemundo.github.io/lettresmedicis6466/#650122.LCM10.CARC.c">↑</a></h2><strong> À MADAME MA FILLE LA ROYNE CATOLIQUE.</strong><discours loc="CathMed" id="650122.LCM10.CARC.c" date="[1565—22janvier]">
  <p> <rs type="personne-famillepouvoir">Madame ma fille</rs>, <rs type="passage-famillepouvoir">j'é aysté bien ayse de l'esperanse que me donnés de vous voyr, et encore plus, d'aultant que je ne m'i atendès poynt, ayspere que set j'é set plesir que <rs type="personne-famillepouvoir">le roy vostre mary</rs> n'i aura cause d'estre malcontent de la compagnie que je auré. <rs type="passage-pouvoir">Et pour se que nous serons dans peu de jurs à Toulouse</rs>, je desireroy byen, avant d'en partir, en savoyr la resolution et du temps et du lyeu, si s'et à bon esien que je doyve avoyr set contentement, lequel je ne puis presque aysperer, voyent d'aultre couté que l'on ne fayst pas come se l'ons avoyt grent envie d'entretenir nostre amitié, par se que voyrés dans la depeche de <rs type="personne-pouvoir">l'ambassadeur</rs> : chause qui me tormente; cart s'et tout sel que je creyns le plus de voyr et ausi d'endurer des yndinité <rs type="personne-famillepouvoir">au Roy vostre frere</rs></rs>. Ses predeseseur ne l'acoteumare jeamès, et je seroys bien marrye que, aytant plus grent, y me peult reprocher que je ly ann euse fayst endurer. <rs type="passage-famillepouvoir">Par ansin, je vous prie que l'on y donne aurdre; et panse byen, si je vous voye, que nous acomoderon tout; car en parlant <rs type="personne-famillepouvoir">au Roy vostre mary</rs>, je panse que ne porra que servir grendement à toutte chause bonnes et utiles pour heu deus</rs>. <rs type="passage-pouvoir">Au reste, vous pourrés avoyr uy dire que à Paris, à la veneue du <rs type="personne-pouvoir">cardinal de Lorayne</rs>, y s'est fayst quelque asemblage de jeans du couté <rs type="personne-famillepouvoir">du maréchal de Monmoransi</rs> et de lui; mès se n'a aysté que une sotise, et asteure y s'ann est sorti, et Paris ayt plus pesible qu'i ne feut jeamès, si byen que nous n'avons aucasion que de louer Dieu de voyr contineuer le repos en set royaume coment il i et</rs>; lequel je lui suplie mayntenir et vous donner set que desire.</p>
  <p> <rs type="personne-famillepouvoir">Vostre bonne mere</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650124.LCM10.CARC.a'>Lettre n° 650124.LCM10.CARC.a<a href="https://beatricemundo.github.io/lettresmedicis6466/#650124.LCM10.CARC.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650124.LCM10.CARC.a" date="1565—24janvier">
  <p> Mon cousin, l'incommodité du temps nous a tenuz si séparez qu'il y a quinze jours quasi que nous n'avons eu moyen de veoir ni Monsieur le cardinal de Bourbon, ni Monsieur le Connestable, qui a esté cause que plus tost n'aurez eu ceste responce de nous sur ce que nous avez escript de ce que a apporté la veneue à Paris de mon cousin le cardinal de Lorraine, laquelle vous entendrez de vostre frère le sieur de Thoré, présent porteur, qui me gardera vous en dire autres choses, synon le croyre de ce qu'il vous dira de ma part tout ainsi que vous feriez moy-mesmes.</p>
  <p> Quant à la requeste de ceulx de Melun, pour ce que l'on entend pas bien icy ce qu'ilz demandent, je la vous renvoye pour les faire mieulx déclairer, ou vous-mesmes y pourveoir, ainsi que verrez estre raisonnable, ayant été satisffaict à ce que demandoit l'évesque de Paris et aussi à la résignation de l'office de conseiller pour le frère de Boystaillé. Pryant Dieu, mon cousin, vous donner ce que désirez.</p>
  <p> De Carcassonne, le XXIIII jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650124.LCM02.CARC.b'>Lettre n° 650124.LCM02.CARC.b<a href="https://beatricemundo.github.io/lettresmedicis6466/#650124.LCM02.CARC.b">↑</a></h2><strong> À MONSIEUR PAUL DE FOIX, AMBASSADEUR EN ANGLETERRE.</strong><discours loc="CathMed" id="650124.LCM02.CARC.b" date="1565—24janvier">
  <p> Je vous prie, Monsieur de Foix, de faire entendre à ladicte dame que, tant pour la mémoire de l'amitié que le Roy monseigneur luy portoit et bons et honnestes offices intervenuz depuis nostre dernière réconciliation que pour les rares graces et vertuz que vous nous peignez en voz lettres sy souvent au vif, j'ay receu à grandes aises les propoz que vous m'avez escript et désirerois avec elle d'estraindre ceste nostre amitié d'ung plus étroit lien, et me sentirois la plus heureuse mère du monde, si ung de mes enfans d'une bien aimée seur m'en avoit faict une très chère fille, au grand honneur, bien et grandeur de noz Estatz. Et m'asseure qu'elle trouveroit tant et au corps et à l'esprit du Roi monsieur mon fils pour se contanter, et que, le marché faict, le plus grand desplaisir qu'elle auroit, ce seroit de le veoir eslongner d'elle. Mais, Dyeu mercy, noz pays sont si voisins, qu'il ne fault que trois heures de passer l'un à l'aultre. Et pour estre ceste affaire de telle importance que vous entendez, je vous prie que vous en embrassiez le maniement et conduicte, luy faisant bien entendre qu'elle a telle part en moy qu'il n'est contentement que je ne désire de luy procurer et la prier que, sy ceste affaire se doibt achemyner, vous demourant seul moyenneur pour nous faire entre entendre noz volluntez, espérant que en cest endroict vous serez utile ministre.</p>
</discours>


</article><article><h2 id='650124.LCM10.CARC'>Lettre n° 650124.LCM10.CARC<a href="https://beatricemundo.github.io/lettresmedicis6466/#650124.LCM10.CARC">↑</a></h2><strong> [À MONSIEUR DE FOIX], AMBASSADEUR EN ANGLETERRE.</strong><discours loc="CathMed" id="650124.LCM10.CARC" date="1565—24janvier">
  <p> ..... dont je ne puys attribuer l'occasion, née du desir qu'elle dict avoir de nous rapprocher d'elle, à aultre intention que celle qui regarde l'amityé qu'elle dict porter au Roy monsieur mon filz. Et consideré de quelle affection vous nous escripvez qu'elle en parle en son naturel plain de verité, il me semble que cest exterieur n'est poinct si apparent sans que le dedans n'en soit abondamment remply. Partant, reprenant les derniers avis desdictz propos, je vous prie, Monsieur de Foix, faire entendre à ladicte dame que tant pour la memoire de l'amityé que le Roy Monseigneur luy portoyt et bons et honnestes offices intervenuz depuys nostre derniere reconciliation, que pour les rares graces et vertuz, que vous nous peignez en voz lettres si souvent au vif, j'ay receu à grand ayse les propos que vous m'avez escriptz, et desireroys avec elle d'estraindre ceste nostre amityé d'ung plus estroict lien, et me sentiroys la plus heureuse mere du monde si ung de mes enfans, d'une bien aymée seur, m'en avoit faict une très chere fille, au grand honneur, bien et grandeur de nos estatz. Et m'asseure qu'elle trouveroit tant, et au corps et à l'esprit du Roy monsieur mon filz, pour se contenter, que, le marché faict, le plus grand deplaisir qu'elle auroit ce seroit de le veoir esloigné d'elle; mais, Dieu mercy, noz pays sont si voysins, qu'il n'y fault que trois heures pour passer de l'ung à l'autre. Et que pour estre cest affaire de telle importance que vous entendez, je vous prie que vous en embrassiez le manyement et conduite, luy faisant bien entendre qu'elle a telle part en moy, qu'il n'y a contentement que je ne desire de luy procurer, et la prier que, si cest affaire se doibt acheminer, ce soit secretement et avec la seulle congnoissance d'elle et de moy, vous demeurant seul moienneur pour nous faire entre-entendre noz voulontez, esperant que en cest endroict vous serez utile ministre; et partant, que je la prie vous commectre sur ce ses voulontez et intentions, lesquelles vous me ferez incontinant entendre. Les utilités et commoditez qui adviendroient aux deux royaumes de l'accompaignement d'eulx deux sont trop apparentz à toutes personnes de jugement; partant je vous prie y user de toute diligence et ne vous fascher, si, pour cest effect, je vous retiens encores par delà.</p>
</discours>


</article><article><h2 id='650125.LCM10.CARC'>Lettre n° 650125.LCM10.CARC<a href="https://beatricemundo.github.io/lettresmedicis6466/#650125.LCM10.CARC">↑</a></h2><strong> À MONSIEUR DE LYMOGES.</strong><discours loc="CathMed" id="650125.LCM10.CARC" date="156525janvier">
  <p> Monsieur de Limoges, je ne feray pas grande responce à vos lettres escriptes à Coulonges, si non que j'ay esté très aise d'estre ainsi par le menu d'icelles esclarcy de tout ce que vous avés faict et apprins depuis vostre partement de Fribourg, qui est pour fortiffier et avancer tousjours de plus en plus le faict du renoulvellement de l'alliance, laquelle est, Dieu mercy, en très bon chemin. Mais je ne me puis contenter de la desraisonnable demande de ceulx de Basle, à quoy il seroit bien difficille que nous accordissions, sans trop grand et evident dommaige du service du Roy monsieur mon fils; le temps y servira : et ne puis croyre, quant ils verront qu'ils ne retireront rien de leur opiniastreté et que les aultres cantons sont aussy bien confirmez en ladicte alliance, qu'ils ne s'y accordent. Et cependant vous serez assez à temps devers nous pour nous faire entendre plus au long ce que n'avez peu escripre, et les moiens que nous avons à tenir pour effectuer les choses au parfaict poinct que je desire et est necessaire au bien du service du Roy mon dict fils. Presentement, j'escript au S<sup><small>r</small></sup> d'Orbais, affin qu'il donne ordre qu'il ne soit point touché aux deniers qui sont par delà, sinon par le commandement exprès du Roy mondict fils, affin qu'ils soient employés à ce qu'il fauldra pour achever à Berne ce que avez si bien commencé, si tant est qu'ils continuent ladicte bonne intention. Priant Dieu, Monsieur de Lymoges, vous avoir en sa garde.</p>
  <p> De Carcassonne, le <hi style="font-variant: small-caps">xxv</hi><sup><small>e</small></sup> jour de janvier 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Delaubespine</hi>.</p>
</discours>


</article><article><h2 id='650130.LCM02.CAST.a'>Lettre n° 650130.LCM02.CAST.a<a href="https://beatricemundo.github.io/lettresmedicis6466/#650130.LCM02.CAST.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650130.LCM02.CAST.a" date="1565—30janvier">
  <p> Mon cousin, je ne vous feray pas longue réponce à la dépesche que m'a apportée de vostre part Marchaulmont, car celle avecq laquelle s'en va le sieur de Thoré2 vostre frère, satisffaict à la plus grande partie, d'autant que par icelle vous entendrez sur ce l'intention du Roy monsieur mon filz bien au long, qui est, et je vous en prie bien fort, mon cousin, que vous remetiez Paris en sa mesme asseurance et transquilité qu'il estoit auparavant, me tenant ordinairement advertye de ce qui s'offrira. Priant Dieu, mon cousin, vous avoir en sa garde. De Castelnaudary, le <hi style="font-variant: small-caps">xxx</hi><sup><small>e</small></sup> jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650130.LCM02.CAST.b'>Lettre n° 650130.LCM02.CAST.b<a href="https://beatricemundo.github.io/lettresmedicis6466/#650130.LCM02.CAST.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650130.LCM02.CAST.b" date="1565—30janvier">
  <p> Mon cousin, sur ce que Marchaulmont m'a dict de vostre part et les remonstrances qu'il a apportées des marchans de pappier, le Roy monsieur mon filz, qui n'a receu en son Conseil cest ouverture que pensant par là soullaiger son peuple d'autre aide dont il a besoing de luy, vous faict la despesche que vous verrez pour faire tenir la chose en surcéance jusques à ce que rassemblez que nous serons tous à Toulouse, il soyt plus avant aV- visé ce qui sera sur ce plus utille et comodde; ce que je seray bien ayse que ceulx qui y ont intérest entendent et tout le monde que ceste ouverture et autres semblables que j'entendz estre calomnyées d'aucuns n'est fondée que sur le soulagement des pauvres subgectz, qui est la chose du monde que plus nous avons en recommandation; et sy Dieu eust voullu que le passé eust esté aussy bien mesnaigé que je veoy estre le présent, nous ne serions pas en la nécessité où nous sommes, ny en peine de chercher des moyens pour en sortir, ce que j'ay bien voullu vous escripre. Pryant Dieu, mon cousin, vous donner ce que desirez. Escript à Castelnaudary le <hi style="font-variant: small-caps">xxx</hi><sup><small>e</small></sup> jour de janvier 1564 (1565).</p>
  <p> 'V ostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650131.LCM02.CAST'>Lettre n° 650131.LCM02.CAST<a href="https://beatricemundo.github.io/lettresmedicis6466/#650131.LCM02.CAST">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="650131.LCM02.CAST" date="1565—30janvier">
  <p> Mon cousin, il y a une ville nommée la Barde qui m'appartient, en laquelle j'entendz que l'on a logé une compagnie du régiment du M" de camp Sariaboz, et pource que je sçay combien elle est pauvre et ce qu'elle a jà souffert, je vous prie donner ordre de la faire incontinant desloger le plus au soulaigement des habitans que faire se pourra. PriantDieuT mon cousin, vous avoir en sa garde. De Castelnaudary, le <hi style="font-variant: small-caps">xxx</hi><sup><small>e</small></sup> jour de janvier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650200.LCM02.TOUL.a'>Lettre n° 650200.LCM02.TOUL.a<a href="https://beatricemundo.github.io/lettresmedicis6466/#650200.LCM02.TOUL.a">↑</a></h2><strong> À MONSIEUR DE MARTIGUES.</strong><discours loc="CathMed" id="650200.LCM02.TOUL.a" date="1565—Février">
  <p> Mon cousin, je vous escripvis dernièrement le regret que j'avoys de la mort de Monsieur d'Estampes vostre oncle, pour y avoir perdu ung si digne et si fidelle serviteur et de qui j'ay de si longue main esprouvé la fidellité, expérience et suffisance que je demeurois en grand repos de tout le pays de Bretagne; mais puisqu'il a plu à Dieu de le rappeler et que vous estes pourveu en sa place et son estât, et il fault que vous esvertuez de suppléer son deffault et vous gouverner de façon en vostre charge que vous soyez autant aymé et estimé de tout le monde comme il estoyt, et que vous ne vous souciez que de faire entretenir les éditz du Roy monsieur mon fils et faire taxer ung chacun soubz la liberté d'icéulx tellement qu'il n'y ayt, s'il est possible, aucune contravention. Il fut envoyé ung mémoire à voslredict oncle, lequel il fault que vous faciez ensuyvre et satisffaire à tout ce qui estoit respondu en icelluy, affin de maintenir par là le pays en bonne intelligence. Je vous prie, au demeurant, de m'envoyer Sourdeuil pour satisfaire aux plaintes qui sont faites contre luy. Pour les espingles et les haquenées, je vous escriptz</p>
  <p> par ma dernière lettre, afin qu'elles soient, s'il est possible, à Bayonne à l'arrivée de la reyne ma fille qui sera au <hi style="font-variant: small-caps">xi</hi> d'avril. Priant Dieu, mon cousin, qu'il vous ayt en sa saincte et digne garde. De Thoulouzel, le. jour de février 1564 (1565).</p>
</discours>


</article><article><h2 id='650200.LCM02.TOUL.b'>Lettre n° 650200.LCM02.TOUL.b<a href="https://beatricemundo.github.io/lettresmedicis6466/#650200.LCM02.TOUL.b">↑</a></h2><strong> À Mn MON FILS LE ROY CATOLIQUE.</strong><discours loc="CathMed" id="650200.LCM02.TOUL.b" date="1565—Février">
  <p> Monsieur mon fils, ayant entendu par la reyne ma fille et aussi par le sieur de Saynt-Suplise et depuis par vostre embassadeur coment avés permit alla reyne ma fille de venir voyr le Roy son frère et moy hà Bayonne et que par mesme moyen, n'étant guère louing pourés après avoyr l'eur de voyr V. M., je n'é voleu fallir par La Motte présant porteur remercier V. M. d'eun bien qu'il me fayst et luy dire l'ayse que j'é de voyr avenir heune chause que j'é ten désiraye et qui j'espère apportera non seulement grent contentement au Roy mon fils et à moy, mès hyen et sureté au repos et conservation de toutte la chrétienté, set que je suplie à Nostre Segneur me fayre la grase de voyr, come je l'espère, et vous, Monsieur mon fils, penser que m'avés ten haubligée en sete résolution que en avés prinse que je n'en seré jeamais méconesante, désirant qu'i set puise présanter aucasion au je vous puise monstrer par effect l'envie que j'é de vous recognestre ce fayst; qui sera l'endroyt heu3 je priré Nostre Ségneur vous donner autent d'heur et de félisité que vous désire</p>
  <p> Vostre bonne seur et affectionné mère,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650200.LCM02.TOUL.c'>Lettre n° 650200.LCM02.TOUL.c<a href="https://beatricemundo.github.io/lettresmedicis6466/#650200.LCM02.TOUL.c">↑</a></h2><strong> AU MARESCHAL DE VIEILLEVILLE.</strong><discours loc="CathMed" id="650200.LCM02.TOUL.c" date="1565—Février">
  <p> Mon cousin, vous voyez comme nous vous espargnons et comme nous vous voulions faire gaigner vostre avoyne avant que soyez icy auprès de nous. Je vous prie ne vous en fascher et prendre cest poyne pour tascher de mectre la paix aussi bien au lieu où vous estes, comme est en ces quartiers de deçà. Vous y avez si bien acheminé toutes choses que nous avons bien congneu combien vostre présence y a servy et sur tout tenez la main que nous soyons deffaictz de ces menteurs et volleurs, qui ont prins durant ce trouble une telle licence de mal faire qu'ilz ne s'en peuvent engarder et je pense véritablement que quand et chastié quelques-uns, que cest exemple contiendra le reste en repoz et tranquilité, et m'asseuranl que congnoissez le besoing qui en est pour estre sur les lieux et là où vous voyez les désordres qui nous pressent, vous prendrez ceste commission de bonne part, je ne vous en feray plus longue harangue, si n'est pour prier Dieu, mon cousin, vous tenyr en ita saincte et digne garde. De Thoulouze, ce jour de février 1564 (1565).</p>
</discours>


</article><article><h2 id='650200.LCM10.TOUL'>Lettre n° 650200.LCM10.TOUL<a href="https://beatricemundo.github.io/lettresmedicis6466/#650200.LCM10.TOUL">↑</a></h2><strong> À MON COUSIN MONSIEUR LE MARESCHAL DE MONMORANSI.</strong><discours loc="CathMed" id="650200.LCM10.TOUL" date="[1565—Février]">
  <p> Mon cousin, si vostre femme aystoit grose, et que set feult pour aultre aucasyon que sele qui se presante à steure de la veneue de la royne ma fille hà Baionne, le Roy mon filz et moy ne vous pririon et ne vous convirerion, pour l'afection que, savons, nous pourtés, que donnisié congé hà vostrediste femme pour me venir trover; set qu'i fault san trover nulle ayscuse; aultrement je n'auserès voyr la royne ma fille, pour desirer ynfiniment de la trouver aveque moy, chause que, je m'aseure, ne nous refeuserés et vous prie la fayre partir; car yl fault qu'elle souit audist Baionne à la fin du moys de mars prochayn, pour y aystre avent que la royne madiste fille y arrive. Et m'aseurant que ne me refuserés et me l'envoyrés yncontinent, puisque s'èt pour heune si bonne aucasion, je ne vous fayré la presante plus longue, prient Dieu vous donner set que desire</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650202.LCM02M.TOUL'>Lettre n° 650202.LCM02M.TOUL<a href="https://beatricemundo.github.io/lettresmedicis6466/#650202.LCM02M.TOUL">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650202.LCM02M.TOUL" date="1565—2février">
  <p> Mon cousin, le Roy monsieur mon filas, envoyant devers vous le sr de Seure1 présent porteur, je luy ay donné charge vous dire de ma part aucunes choses dont je vous prie le croyre comme vous feriez moy-mesmes, priant Dieu, mon cousin, vous donner ce que désirez. De Thoulouse, le <hi style="font-variant: small-caps">ii</hi><sup><small>e</small></sup> jour de février 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650202.LCM02.TOUL.a'>Lettre n° 650202.LCM02.TOUL.a<a href="https://beatricemundo.github.io/lettresmedicis6466/#650202.LCM02.TOUL.a">↑</a></h2><strong> À MONSIEUR DU FERRIER.</strong><discours loc="CathMed" id="650202.LCM02.TOUL.a" date="1565—2février">
  <p> Monsieur du Ferrier, vous entendrez par la lectre du Roy monsieur mon filz une nouvelle bien agréable de l'espérance ou plutost asseurance que nous avons de veoir la royne d'Espaigne ma fille vers le <hi style="font-variant: small-caps">viii</hi><sup><small>e</small></sup> d'avril à Bayonne, qui sera tousjours ung moyen pour nourrir, fortiffier et augmenter ceste bonne paix et amytié d'entre les deux Roys mes en fans et une nouvelle dont il nous semble que tout le monde désireulx de la paix se doibtresj ouir et de laquelle je vous prie de faire bonne part à ces Seigneurs, avecques vostre dextérité accoustumée, prenant soin à nous mander et advertir bien au long comme il se descouvrira par dellà et ce que vous en dira ladicte Seigneurie là dessus. Sur quoy attendant de voz nouvelles et me remectant sur la lèttre du Roy monsieur mon filz, je prie Dieu qu'il vous ait en sa saincte garde. Escript à Thoulouse, le <hi style="font-variant: small-caps">ii</hi><sup><small>e</small></sup> jour de février 1564 (1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650202.LCM02.TOUL.b'>Lettre n° 650202.LCM02.TOUL.b<a href="https://beatricemundo.github.io/lettresmedicis6466/#650202.LCM02.TOUL.b">↑</a></h2><strong> À MON COUSIN LE DUC DE FLORENCE.</strong><discours loc="CathMed" id="650202.LCM02.TOUL.b" date="1565—2février">
  <p> Mon cousin, sachant le plaisir que vous recevez d'entendre de noz nouvelles, principallement de celles qui peuvent apporter quelque bien et adventaige en noz affaires, le Roy monsieur mon filz et moy avons bien voulu, pour ceste occasion, vous faire ceste petite dépesche, pour vous faire entendre l'espérance, ou plus tost asseurance que nous avons de veoir la royne d'Espaigne ma fille vers le Ville d'avril à Bayonne; qui sera tousjours ung moien pour nourrir, forliffier et augmenter ceste bonne paix et amytié, qui est entre les deux Roys mes enffans, et une nouvelle, dont il nous semble que tout le monde désireux de repos universel de la chrestienté se doibt resjouir, comme je m'asseure que, pour l'amitié que vous nous portez, vous ne aurez moing de contantementque nous-mesmes; et me remectant du surplus sur ce que ledict seigneur Roy mon filz vous en escript, cela me gardera de vous faire la présente plus longue. Priant Dieu, mon cousin, vous donner ce que désirez.</p>
  <p> Escript à Thoulouze, le <hi style="font-variant: small-caps">ii</hi><sup><small>e</small></sup> jour de février 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650202.LCM02.TOUL.c'>Lettre n° 650202.LCM02.TOUL.c<a href="https://beatricemundo.github.io/lettresmedicis6466/#650202.LCM02.TOUL.c">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650202.LCM02.TOUL.c" date="1565—2février">
  <p> Mon cousin, ce porteur sera précurseur du sieur de Gonnort que le Roy monsieur mon filz vous envoye pour entendre plus particullièrement toutes choses et sur ce amplement instruict de son intention, ce que actendant, le plus grand et plus agréable service que vous sçauriez faire au Roy mon filz, ainsy qu'il vous escript, est de nettoyer à Paris et renvoyer ceulx qui n'en sont et n'y servent de ryens en leurs maisons, comme je veulx croire que vous avez desjà faict avant la réception de ceste lettre, cognoissant qu'il le veult et entend ainsy pour son contantement et le repoz du royaume; qui est tout ce que j'ay à vous dire, priant Dieu, mon cousin, vous avoir en sa garde. Escript a Thoulouse, le <hi style="font-variant: small-caps">ii</hi><sup><small>e</small></sup> jour de febvrier 1564 (1565).</p>
  <p> (De sa main.) Mon cousin, j'é entendu par set pourteur come touttes chauses sont pasaye et loue Dieu de set que Paris ayst en pays et pour l'y meyntenir je vous prie que fasié ennalé tout seulx qui sont veneus et vous aseurer que ne sarié fayre heun plus grent servise au Roy mon fils, ny plus grent plèsir à selle qui a tousjour trop coneu vostre afection pour panser que n'ayé le servise du Roy mon filz davent touttes chauses; qui me fayst aseurer que les premières novelles que auron sera que Paris n'aura plus que ses habitans et les playdieulx avecques leur petit trayn. Au reste je vous prie que, set vostre famme n'est grose, me l'anvoyer, afin qu'el aye sa part de la joie de voyr ha Bayonne la royne ma fille, à qui le roy son mari ha donné congé de me venir voyr jeuques dan Bayonne.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650203.LCM10.TOUL'>Lettre n° 650203.LCM10.TOUL<a href="https://beatricemundo.github.io/lettresmedicis6466/#650203.LCM10.TOUL">↑</a></h2><strong> À MON COUSIN MONSIEUR LE DUC DE CLÈVES.</strong><discours loc="CathMed" id="650203.LCM10.TOUL" date="15653février">
  <p> Mon cousin, il fault comme mere que je vous escripve plus ouvertement de l'esperance que le Roy monsieur mon filz et moy avons de veoir ce moys d'avril prochain la Royne Catholicque madame ma fille à Bayonne, où le Roy son mary luy a permis nous venir trouver, saichant que, pour l'amitié que vous avez toujours demonstrée envers nous, vous aurez plaisir de cestuy nostre contantement; le desir duquel n'est fondé que sur l'affection que le sang et l'amour naturel y peult apporter, et pour, avecques l'occasion du passaige le long de la frontiere, ne faillir à chose qui nous donnera satisfaction : de quoy j'ay bien voullu vous faire part, en vous priant, mon cousin, croyre que vous trouverez en toutes choses l'affection du filz et de la mere respondant tous jours à celle dont vous faictes assez de demonstration en nostre endroict et le bien de ceste couronne. Pryant Dieu, mon cousin, vous avoir en sa garde.</p>
  <p> Escript à Thoulouze, le troyziesme jour de febvrier 1565.</p> 
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650202.LCM02M.TOUL.b'>Lettre n° 650202.LCM02M.TOUL.b<a href="https://beatricemundo.github.io/lettresmedicis6466/#650202.LCM02M.TOUL.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650202.LCM02M.TOUL.b" date="1565—2février">
  <p> Mon cousin, pour ce que je m'asseure que vous avez plaisir de tout ce qui m'est agréable, j'ay bien voulu vous avertir que le roy catholicque monsieur mon beau-filz a donné congé à ma fille la royne catholicque sa femme de me venir veoir à Bayonne ce moys d'avril prochain, chose que j'avois grandement désirée, et en plaindray encores moings mes peines d'un sy long voiaige, puisqu'il donnera au Roy monsieur mon fils et à moy ceste consolation; et affin que nous ayons moyen de mieulx la recepvoir, je faiz venir de Paris quelques meubles précieux et ung buffet de vaisselle que je ne vouldroys pas y estre conduitz sans grande seureté; qui me faict vous pryer bailler quinze ou vingt hommes pour accompaigner l'abbé du Jard et les gens de Marcel1 et gardes des meubles qui conduisent les choses dessusdites pour venir avecques eulx jusques à Bayonne; en manière que lesdictes choses puissent estre là apportées sans aucun danger. Pryant Dieu, mon cousin, vous donner ce que désirez. Escript à Thoulouse, le <hi style="font-variant: small-caps">ii</hi><sup><small>e</small></sup> jour de febvrier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650205.LCM02.TOUL'>Lettre n° 650205.LCM02.TOUL<a href="https://beatricemundo.github.io/lettresmedicis6466/#650205.LCM02.TOUL">↑</a></h2><strong> À MONSIEUR DU FERRIER.</strong><discours loc="CathMed" id="650205.LCM02.TOUL" date="1565—5février">
  <p> Monsieur du Ferrier, vous verrez la responce que le Roy monsieur mon filz faict présentement par ce porteur à la dépesche qu'il nous a apportée de vostre part, à laquelle je ne puys aultre chose adjouster, si n'est de vous prier de continuer à nous advertir tousjours des nouvelles qui courent par dellà. Quant aux nostres, ledict porteur en est si suffizament instruict, que cella me gardera de vous en faire la présente plus longue et pareillement pour le regard de voz payementz pour lesquelz il vous dira ce qu'il a esté faict, estant bien marrye que vous n'en estes aussi promptement secouru que je le désireroys; car je ne doubte poinct que vous n'en soyez souvant incommodé; mays j'espère que pour l'année où nous sommes, vous en serez mieulx traicté que vous n'avez esté par le passé, et n'ayant aultre chose à vous escripre pour ceste heure, je prieray Dieu, Monsieur du Ferrier, qu'il vous ait en sa saincte garde. Escript à Thoulouse, le <hi style="font-variant: small-caps">v</hi><sup><small>e</small></sup> jour de février 1564 ( 1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650209.LCM02.TOUL'>Lettre n° 650209.LCM02.TOUL<a href="https://beatricemundo.github.io/lettresmedicis6466/#650209.LCM02.TOUL">↑</a></h2><strong> À MON COUSIN MONSIEUR LE PRINCE DE PORTIEN.</strong><discours loc="CathMed" id="650209.LCM02.TOUL" date="1565—9février">
  <p> Mon cousin, j'ay receu vostre lettre par ce gentilhomme présent porteur, et ne feray jamais doubte que, quant il s'offrira quelque chose en vostre endroict pour le service du Roy monsieur mon filz, que vous n'oublyrez ny espargnerez riens. Aussi pouvez-vous bien crovre que les effectz de ceste vostre bonne volunté ne seront de luy ne de moy jamais oublyez; et pour vous faire tant plus congnoistre comme il vous désire bien, il a voulu que ce qui est à démesler pour voz partages soit traicté près de iuy, ainsi qu'il vous escrit, et que à ceste fin vous le venez trouver, dont je vous prye bien fort, estant asseuré d'estre le bienvenu, et que, de vostre voiage vous rapporterez tout contentement et satisffaction. Pryant Dieu, mon cousin, vous donner ce que désirez. De Thoulouse, le <hi style="font-variant: small-caps">ix</hi><sup><small>e</small></sup> jour de février 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650210.LCM02.TOUL'>Lettre n° 650210.LCM02.TOUL<a href="https://beatricemundo.github.io/lettresmedicis6466/#650210.LCM02.TOUL">↑</a></h2><strong> À MONSIEUR DE BELLIÈVRE, CONSEILLER DU ROY MONSIEUR MON FILZ.</strong><discours loc="CathMed" id="650210.LCM02.TOUL" date="1565—10février">
  <p> Monsieur de Bellièvre, le Roy monsieur mon filz vous faict ample responce à la dernière dépesche que nous avons eue de vous, et aussi entendre le contantement qui luy demeure du bon debvoir et de la destérité dont vous avez usé à conduire la négoce à telle perfection. Ce que vous devez estre asseuré nous n'oublirons. Reste que vous acheviez avecq soing ce que vous congnoistrez estre nécessaire pour la mectre hors de tout dangier et ne partiez point tant que tout cela soit bien, dont vous nous tiendrez adverty et de ce qui s'offrira au jour de la journée. Pryant Dieu, Monsieur de Bellièvre, qu'il vous ayt en sa garde. Escript à Toulouse, le <hi style="font-variant: small-caps">x</hi><sup><small>e</small></sup> jour de février 1564 (1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650212.LCM02.TOUL.a'>Lettre n° 650212.LCM02.TOUL.a<a href="https://beatricemundo.github.io/lettresmedicis6466/#650212.LCM02.TOUL.a">↑</a></h2><strong> À MESSIEURS LES PRÉVOST DES MARCHANS ET ESCHEVINS DE LA VILLE DE PARIS.</strong><discours loc="CathMed" id="650212.LCM02.TOUL.a" date="1565—12février">
  <p> Messieurs, j'ay esté bien aise d'entendre par vos lettres du <hi style="font-variant: small-caps">iii</hi><sup><small>e</small></sup> de ce mois comme toutes choses se sont passées par de là, durant que Monsieur l'admirai y a esté, et le paisible estat ouquel est de présent vostre ville, de laquelle je désire singulièrement le repos et la tranquilité, ayant gran de occasion de contentement d'entendre le bon devoir que vous avez faict de vostre part, à contenir le peuple. En quoy je vous prye continuer, estans assurez que c'est le plus agréable service que vous sçauriez faire au Roy monsieur mon filz et a moy. Priant Dieu, Messieurs, vous avoir en sa garde. Escript à Tholose, le <hi style="font-variant: small-caps">xii</hi><sup><small>e</small></sup> jour de febvrier 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650212.LCM02.TOUL.b'>Lettre n° 650212.LCM02.TOUL.b<a href="https://beatricemundo.github.io/lettresmedicis6466/#650212.LCM02.TOUL.b">↑</a></h2><strong> À MON COUSIN MONSIEUR DE MONTMORENCY MARÉCHAL DE FRANCE.</strong><discours loc="CathMed" id="650212.LCM02.TOUL.b" date="1565—12février">
  <p> Mon cousin, après l'arrivée du sr Iheronisme de Thurin duquel nous avons esté agréablement satisfaictz et bien au long du bon et paisible succès que ont prins les choses par dellà, j'ay receu par le jeune Masperot la lettre que vous m'avez escripte et si vous vous esbahyssez de tarder si long temps à avoir de noz nouvelles, j'ay plus grande occasion de m'estonner que le sr de Thoré vostre frère et le sr d'Antibes ne fussent arrivez à vous le <hi style="font-variant: small-caps">iiii</hi><sup><small>e</small></sup> de ce mois que vostre lettre est dattée, aussi quelques autres que depuis vous ay escriptes et encores depuis par le chevalier de Seure, tout cella au temps que nous estions incertains des causes de la grande assemblée que l'on disoit se faire à Paris et ès envyrons, dont j'ay depuis telle lumyère, que vous estes asseuré, mon cousin, qu'il en demoure au Roy monsieur mon filz et à moy tout contantement, vous pryant croyre que nous avons de si long temps et tant expérimenté vostre affection et grand devoir au bien de ceste couronne que nous ne doubterons jamais que toutes voz actions ne tendent là, et sçay aussi que vostre prévoyance est telle que vous regardez de loing à ce qui vous peult donner moyen de rendre bon compte à vostre maistre de ce qu'il vous a donné garde et tant plus soigneusement que c'est une des précieuses choses de son royaume; ainsy, mon cousin, devez-vous demourer en repoz de la satisffaction que nous avons de ce qui est passé. J'ay esté très ayse d'entendre la nouvelle que vous m'escripvez de la venue de Monsieur le prince de Condé par deçà; il aura sa part du plaisir que nous recevrons de veoir la royne catholicque ma fille à Bayonne, où je m'actendz aussi que vous ne fauldrez pas à faire trouver ma cousine, la mareschalle vostre femme, et si le service du Roy mondict filz pouvoit porter que feussiez de la partye, je le soubhaitterois singulièrement; mais vous luy serez beaucoup plus utille par dellà; qui est tout ce que vous aurez de moy, remectant le surplus sur le sr de Gausseville présent porteur.</p>
  <p> Pryant Dieu, mon cousin, vous donner ce que désirez. De Thoulouse, le <hi style="font-variant: small-caps">xii</hi><sup><small>e</small></sup> jour de février 1564 (1565).</p>
</discours>


</article><article><h2 id='650212.LCM02.TOUL.c'>Lettre n° 650212.LCM02.TOUL.c<a href="https://beatricemundo.github.io/lettresmedicis6466/#650212.LCM02.TOUL.c">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650212.LCM02.TOUL.c" date="1565—12février">
  <p> Mon cousin, par le sieur Iheronisme de Thurin j'ay receu vostre lettre et entendu ce que je désirois du bon et paisible estat en quel est ma ville de Paris et encores par le menu, comme toutes choses y sont passées durant ces nouveaulx bruitz; de quoy j'ay esté très aise, ainsy que vous pourra dire de ma part le sieur de Gausseville présent porteur que je vous envoye; qui me gardera vous faire plus longue lettre, pryant Dieu, mon cousin, vous donner ce que désirez. Escript à Tholoze, le <hi style="font-variant: small-caps">xii</hi><sup><small>e</small></sup> jour de febvrier 1564 (1565).</p>
  <p> Caterine.</p>
  <p> (De sa main.) Mon cousin, comandé à Julio Cesere Brancasio qu'incontinent yl aye à monter à cheval et venir trover le Roy mon fils et qu'i n'i face faulte.</p>
</discours>


</article><article><h2 id='650212.LCM02.TOUL.d'>Lettre n° 650212.LCM02.TOUL.d<a href="https://beatricemundo.github.io/lettresmedicis6466/#650212.LCM02.TOUL.d">↑</a></h2><strong> À MONSIEUR DE MATIGNON, CHEVALIER DE L'ORDRE ET LIEUTENANT DU ROY MONSIEUR MON FILZ EN NORMANDIE.</strong><discours loc="CathMed" id="650212.LCM02.TOUL.d" date="1565—12février">
  <p> Monsieur de Matignon, j'ay esté bien aise d'entendre par vostre lettre du XXVIII décembre le bon mesnage que le président Faulle a faict par delà, à quoy je vous prie tenir la main et avoir aussi souvenance des marbres pour les envoyer et faire tenir aux ThuilLeryes le plus tost que faire se pourra, continuant aussi à tenir la main que les choses de delà passent en la plus grande tranquillité que faire se pourra et me tenant advertie de ce qui s'offrira. Priant Dieu, Monsieur de Matignon, vons avoir en sa garde.</p>
  <p> Escript à Thoulouse, le <hi style="font-variant: small-caps">xii</hi><sup><small>e</small></sup> jour de février 1564 (1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650214.LCM02.TOUL.a'>Lettre n° 650214.LCM02.TOUL.a<a href="https://beatricemundo.github.io/lettresmedicis6466/#650214.LCM02.TOUL.a">↑</a></h2><strong> À MON COUSIN MONSIEUR DE MONTMORENCY, MARESCHAL DE FRANCE.</strong><discours loc="CathMed" id="650214.LCM02.TOUL.a" date="1565—14février">
  <p> Mon cousin, je n'ay pas vouleuque l'évesque d'Auxerre, présent porteur, s'en allast sans celte lettre, affin que par icelle vous croyez mieulx ce dont je l'ai chargé vous dire de ma part, ce que je vous prye faire comme vous feriez moy-mesmes; pryant Dieu, mon cousin, vous donner ce que désirez. De Thoulouse, le <hi style="font-variant: small-caps">xiiii</hi><sup><small>e</small></sup> jour de février 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650214.LCM02.TOUL.b'>Lettre n° 650214.LCM02.TOUL.b<a href="https://beatricemundo.github.io/lettresmedicis6466/#650214.LCM02.TOUL.b">↑</a></h2><strong> À MESSIEURS LES GENS TENANS LA COUR DE PARLEMENT À PARIS.</strong><discours loc="CathMed" id="650214.LCM02.TOUL.b" date="1565—14février">
  <p> Messieurs, je n'ai pas voulu que l'évesque d'Auxerre s'en allast sans cette lettre avecques charge de moy de vous faire entendre le grand contentement que nous avons du soigneux et grand devoir que vous avez fait ces jours passés, de vostre part, à maintenir toutes choses en repos, et vous dire aussi aucunes autres choses, dont je vous prie le croire tout ainsy que feriez moy-mesme. Priant Dieu, Messieurs, vous donner ce que vous désirez. De Thoulouse, le quatorziesme jour de février 1564 (1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650215.LCM02.TOUL'>Lettre n° 650215.LCM02.TOUL<a href="https://beatricemundo.github.io/lettresmedicis6466/#650215.LCM02.TOUL">↑</a></h2><strong> À MONSIEUR DE LOSSES, SON LIEUTENANT EN LIONNOlS, EN L'ABSBNCE DE MONSIEUR D NEMOURS.</strong><discours loc="CathMed" id="650215.LCM02.TOUL" date="1565—15février">
  <p> Monsieur de Losses, vous verrez par ce que le Roy monsieur mon filz vous escript en quoy il est besoing user de dilligence, car vous congnoissez les gens à qui nous avons affaire; à quoy il ne fault pas faillir et pour ce remonstrez-le vifvement aux marchans, affin qu'ilz s'accomodent à nous secourir, car aultrement nous serons contrainctz de toucher aux assignations qui leur ont esté baillées, n'ayant moyen d'ailleurs d'y satisfaire, et de ce que vous en aurez faict, je vous prye nous advertir en toutte dilligence par ung courrier volant, affin que selon cela nous résolvions, et n'ayant aultre chose à vous dire, je prieray Dieu, Monsieur de Losses, vous avoir en sa saincte et digne garde.</p>
  <p> De Thoulouse, le <hi style="font-variant: small-caps">xv</hi><sup><small>e</small></sup> jour de febvrier 1564. (1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650216.LCM02.TOUL'>Lettre n° 650216.LCM02.TOUL<a href="https://beatricemundo.github.io/lettresmedicis6466/#650216.LCM02.TOUL">↑</a></h2><strong> À MON COUSIN MONSIEUR DE MONTMORENCY, MARECHAL DE FRANCE.</strong><discours loc="CathMed" id="650216.LCM02.TOUL" date="1565—16février">
  <p> Mon cousin, il y a quelque temps qu'estant advertie de la malladie de l'abbesse d'Yerre, le Roy monsieur mon filz et moy escrivismes aux religieuses d'icelle que où elle viendroit à décéder elles eussent, en procédant à l'élection d'une autre abbesse, nommer et eslire entre autres seur Magdaleine d'Angennes, religieuse professe de l'abbaye de Poissy, digne d'une telle charge, ce que saichant ladicte abbesse qui n'es toit relevée de sadicte malladie, pour frustrer ladicte d'Angennes contre le vouloir et intention du Roy mondict sieur et filz et la myenne, elle auroyt résigné ladicte abbaye en faveur de seur Anne Le Cirier, contrevenant par ce moyen à l'ordonnance des Estatz d'Orléans qui est de procéder par ellection. À ceste cause, j'ay bien voulu vous en escrire, vous priant faire entendre, de ma part, auxdictes religieuses l'intention du Roy et la myenne et tenir la main en ce qu'en proceddant à l'eilection d'une autre leur abbesse, le cas advenant où la leur de présent viendroit à décedder de ladicte malladie, en laquelle elle est encores, d'obtenir que entre autres ladicte d'Angennes soyt esleue et nommée, et vous me ferez, en ce faisant, plaisir très agréable. Priant Dieu, mon cousin, vous tenir en sa saincte et digne garde. Escript à Toulouze, le <hi style="font-variant: small-caps">xvi</hi><sup><small>e</small></sup> jour de febvrier 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650218.LCM02.TOUL'>Lettre n° 650218.LCM02.TOUL<a href="https://beatricemundo.github.io/lettresmedicis6466/#650218.LCM02.TOUL">↑</a></h2><strong> À MESSIEURS TENANS LA COURT DE PARLEMENT À PARIS.</strong><discours loc="CathMed" id="650218.LCM02.TOUL" date="1565—18février">
  <p> Messieurs, le Roy monsieur mon filz vous escript1 de ce qu'il a entendu que aux portes de Paris il n'y a jour qui ne se face de volleries et que mesmes en ayant esté prins l'ung des voleurs et mené à la justice, ilz le renvoyèrent, dont il fault faire quelque remonstrance pour apprendre à ces juges à faire leur debvoir. Il a commandé à mon cousin le mareschal de Montmorency d'y envoyer son prévost et faire si bonne diligence que le pays soit purgé de telz brigandages; à quoy, de vostre part, je vous prie tenir main, comme je m'asseure que vous ferez incontinent, et sur ce je prie Dieu, Messieurs, vous avoir en sa saincte et digne garde. De Thoulouse, le <hi style="font-variant: small-caps">xviii</hi><sup><small>e</small></sup> jour de février 1564. (1565).</p>
</discours>


</article><article><h2 id='650219.LCM02.TOUL'>Lettre n° 650219.LCM02.TOUL<a href="https://beatricemundo.github.io/lettresmedicis6466/#650219.LCM02.TOUL">↑</a></h2><strong> À MON COUSIN MONSIEUR DE MONTMORENCY.</strong><discours loc="CathMed" id="650219.LCM02.TOUL" date="1565—19février">
  <p> Mon cousin, j'estime que si le chevalier de Seure eust esté arrivé à vous quant Laporte, présent porteur, a esté dépesché, vous l'eussiez exempté de ce Yoiage, vous trouvant par luy satisffait de la plus grande partye de ce que j'ay veu par le mémoire que aviez baillé audict Laporte que vous desirez; à quoy je ne feray pas longue response, ne retourneray aux particularitez d'icelluy, ny des dép esches qui vous ont esté faictes de l'unziesme et du <hi style="font-variant: small-caps">xxiiii</hi><sup><small>esme</small></sup> du passé, lesquelles, quand elles ont esté reveues et bien considérées icy, ne se trouvent pas si différentes que ledict mémoire dict, bien que le temps et les occasions puissent faire parler divers langaiges; pour cela ne devez-vous, mon cousin, estre en peyne, ayant assez congneu par toutes noz lettres le contentement que le Roy mondict fils et moy avons du succez des choses, qui est le meilleur garentaige que vous en sçauriez avoir et l'asseurance que je vous prie en prandre que le Roy mondict fils n'a serviteur en son royaume de la sincère affection duquel au bien de son service il face plus d'estat que de vous. Aussi en a il faict assez de preuve.</p>
  <p> Quant à la garde dont iedict mémoire faict mention, si vous congnoissez, mon cousin, en avoir besoing de plus grand nombre que les quinze harquebuziers à pied que vous-mesmes avez choisyz et veuillez les convertir en vingt-cinq à cheval, le Roy mondict fils l'aura agréable; m'advertissant du jour que vous aurez commancé à vous en servir, je donneray ordre qu'ilz seront payez et entretenuz; car, si c'est pour vostre sûreté, nous la désirons tant que je seroys trop marrye qu'il y fust rien épargné; et pour le regard de l'information que vous dictes qui se faict par delà, je ne sçay si le premier président seroit si oublyé d'entreprendre cela iuy seul; mais si c'est de l'auctorité de la Court, elle ne faict riens que le Roy mondict filz ne luy ait escrit, et que vous-mesme, si j'ay bonne souvenance, ne nous ayez mandé qu'ilz devoyent faire, afin que la vérité fust mieulx congueue, aussi que le Roy mondict filz en a esté requis par mon cousin le cardinal de Lorraine, tout cela tendant à bonne fin comme vous devez estre asseuré. Vous advisant au demourant que, avant l'arrivée de cedict porteur, j'avoys faict donner ordre au payement du quartier qui vous est deu de vostre pension de l'année passée, dont il emportera l'assignation, et devez, mon cousin, estre certain que tout ce que je pourray faire pour vous faire sentir les effectz de la bonne volunté que je vous porte, je le feray, et qu'ilz seront aussi présens que les parolles, comme vous avez tousjours congneu en tout ce qui s'est offert; qui sera la fin, remectant le surplus sur cedict porteur. Pryant Dieu, mon cousin, vous donner ce que plus désirez. De Thoulouze, le <hi style="font-variant: small-caps">xix</hi><sup><small>e</small></sup> jour de février 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650220.LCM02.TOUL.a'>Lettre n° 650220.LCM02.TOUL.a<a href="https://beatricemundo.github.io/lettresmedicis6466/#650220.LCM02.TOUL.a">↑</a></h2><strong> À MONSIEUR DE VILLEPARISIS.</strong><discours loc="CathMed" id="650220.LCM02.TOUL.a" date="1565—20février">
  <p> Monsieur de Villeparisis, oultre la lettre que le Roy monsieur mon filz vous escript en faveur de monsieur de Monlucl pour l'expédition de l'evesché de Con don, je vous en ay bien voulu particullièrement faire ce mot pour vous prier embrasser ce faict et tant faire, s'il est possible, suivantceque j'enescriptz à Nostre Sainct-Père, qu'il puisseavoirla dépesche gratis. Vous sçavez comme cela se debvra conduire, je le remectray à vostre discrétion, tant y a que je vous diray quetme ferez service fort agréable de vous y employer de si bonne sorte qu'il en puisse, s'il est au monde possible, estre grattiffié. Au demourant je vous respondray par mesme moyen à ung article contenu en vostre dépesche du passé, par laquelle vous nous</p>
  <p> mandez la responce que Nostre Sainct-Père vous a foicte sur la requeste que vous luy avez faicte de ma part de faire le petit bastard d'Angoulesme cardinal, laquelle j'ay trouvé aussi estrange comme je l'avois peu espérée, d'aultant qu'il me sembloit le feu Roy monseigneur de très louable mémoire estre si bien mérité du Sainct-Siège pour ses honnorables depportemens à la conservation et grandeur d'icelluy que le Pape et tout le collège debvroient tenir à grant grace de veoir en leur compaignye la moindre personne du monde non seullement qui auroit cest honneur d'estre venue de luy, mais de luy toucher ou appartenir en quelque façon que ce feust; et quant le collège seroit tant honoré d'avoir en leur ordre ung filz naturel d'ung si grand Roy, ce leur seroit plus d'appuy que d'honneur à celluy qui receveroit ceste dignité, laquelle n'est denyée au moindre homme qui a quelque moyen de la pourchasser, et me semble que en cela le Pape le prent très mal, car il debveroit achapter une telle occasion plustost que reffuser au Roy monsieur mon filz et à moy une requeste si juste et raisonnable qu'il ne nous la peult honnestement reffuser, après en avoir pourveu les enfans de si petitz princes, au respect de la quallilé d'ung si grant Roy qu'il a eu pour père, aussi jeunesqu'estledictbastard d'Angoulesme.</p>
  <p> Ce que je vous prye faire vifvement entendre à Sa Sainteté de ma part et luy dire que je ne me contente nullement de ceste responce et que, si le Saint-Siège use de ceste ingratitude envers la mémoire d'ung Roy qui a tant faict pour toute l'Eglise, ilz peuvent estimer que ledict bastard a cest honneur d'estre frère naturel d'ung Roy de France qui est si grant et a tant de moyen qu'ils seront très mal conseillez de ne le favoriser en une chose qui tourne à plus de prouffit à eulx que d'honneur à celluy pour qui l'on la pourchasse* Et quant à parler de mon filz d'Anjou, je crov qn'iP ne sçait poinct que c'est d'ung filz de France et qu'ilz sont nez si grands qu'ilz peuvent faire les Papes, et non estre honnorez d'eulx d'une dignité de cardinal, laquelle ilz ne vouldroient pour chose du monde recevoir. Aussi pensay-je que ce que Sa Saincteté vous en a dict estoit par manière de discours et en se jouant et non à bon escient, car comme très saigement vous luy -avez respôndu, ils sont nez et aspirent à trop plus grande chose que cela, et, de ma part, n'ayant que deux filz de grande espérance avec la faveur d'ung Roy leur frère aisné, je ne vouldroys faire si peu pour eulx que de terminer là le cours de leur espérance. Faictes doncques en sorte que le bastard soit faict à ceste prochaine création avecques tant d'instance que le Pape congnoisse qu'en faisant beaucoup pour tout le collège il fera au Roy monsieur mon. filz et à moy ung singulier plaisir. Je vous recommande aussi le nunce du Pape et que, suivant la lectre que j'en escriptz à Sa Saineteté tant pour ledict bastard que pour luy, d'en faire bien vifve instance. Je vous feray dépescherdans deux oyl troys jours Sabatery par lequel il vous sera envoyé une bien ample dépesche touchant la légation d'Avignon et la résolution que nous en aurons prinse. Cependant vous en entretiendrez tousjours la praticque la plus gaillarde que vous pourrez, affin que les choses se puissent conduire aux termes que nous désirons. Je désire bien aussi que vous mandiez par la première occasion des nouvelles de ce qui se dira par delà de la venue de la royne ma fille à Baionne, ainsi que vous pourrez veoir par la dernière dépesche qui vous a esté faicte, - dont je vous prye me mander particullièrement tout ce que vous entendrez, vous advisant que, Dieu mercy, toutes choses sont en si bons termes de paciffication et d'obéyssance dans ce royaulme qu'il n'y a riens qui nous donne occasion de penser que le repoz n'y soyt pas durable qu'il a pieu à Dieu y mectre depuis quelques moys en çà, dont je n'ay poinct voulu fallir de vous advertir pour en faire part à Nostre Saint-Père et à tous ceulx que vous cognoistrez avoir ceste nouvelle agréable.</p>
  <p> Priant Dieu, Monsieur de Villeparisis, vous avoir en sa saincte garde. De Thoulouze, le <hi style="font-variant: small-caps">xx</hi><sup><small>e</small></sup> jour de febvrier 1564 (1565).</p>
</discours>


</article><article><h2 id='650220.LCM02.TOUL.b'>Lettre n° 650220.LCM02.TOUL.b<a href="https://beatricemundo.github.io/lettresmedicis6466/#650220.LCM02.TOUL.b">↑</a></h2><strong> À MONSIEUR DE S™ MESME.</strong><discours loc="CathMed" id="650220.LCM02.TOUL.b" date="1565-[20]février">
  <p> Monsieur de Ste Mesme, voiant les grandes et excessives despenses que le Roy monsieur mon filz est contrainct de porter et le peu de moyen qu'il a d'y satisffaire, il a esté contrainct de reguarder tous les moyens du monde possible de retrancher sa despence et en coupper aux ungs et aux aultres tout ce qu'il a pensé superflu, retenant seullement ce dont l'on ne se peult passer; en quoy, encores qu'il y eu ayt de malcontentz une infinité, comme je ne doubte point qu'il n'y ayt, si est-ce qu'il a fallu que cela se soit faict pour conserver le reste et empescher une grande ruyne. En ceste réduction il a fallu toucher vostre compaignye, laquelle n'estant des ordonnances de la gendarmerye, elle a esté jugée peu nécessaire et de plus de despence que de besoing pour l'heure présente; en quoy je vous ay bien voulu advertir, -afin que vous ne pensiez que cela se soit faict pour aulcun malcontentement que le Roy monsieur mon filz eust de vous, mais pour le seul bien de son service et la commodité de ses affaires, m'asseurant que vous luy estes si bon et si fidèle serviteur que vous préférez tousjours le bien de ses affaires à vostre particullière commodité. Je vous prye doncques ne vous fascher de cela, et vous asseurer que, venant à vacquer de celles qui sont conservées et retenues, le Roy monsieur mon filz et moy aurons telle souvenance de vous que vous congnoistrez que ce qui a esté faict n'a esté pour vous dcffavoriser, mais pour vous asseurer à l'advenir d'une charge telle que celle là, estans celle que vous avez subjecte à toutes les casseryes qui se feroient par cy après, comme chose non accoustumée en ce_royaulme, et que la pluspart du monde ne trouve nullement à propoz, et m'asseurant que vous prendrez cela en bonne part avecques l'asseurance que je vous faicz que le Roy monsieur mon filz et moy tiendrons la main à faire pour vous, quand il se présentera quelque bonne occasion, je ne vous en feray plus long discours, priant Dieu, Monsieur de Ste Mesme, vous avoir en sa saincte et digne garde. De Thoulouze, le ... jour de febvrier 1564 (1565).</p>
</discours>


</article><article><h2 id='650224.LCM02.TOUL'>Lettre n° 650224.LCM02.TOUL<a href="https://beatricemundo.github.io/lettresmedicis6466/#650224.LCM02.TOUL">↑</a></h2><strong> À MONSIEUR DU FERRIER.</strong><discours loc="CathMed" id="650224.LCM02.TOUL" date="1565—24février">
  <p> Monsieur du Ferrier, j'ay receu voz lettres du deuxiesme décembre et <hi style="font-variant: small-caps">xxvi</hi><sup><small>e</small></sup> de janvier, par lesquelles j'ay entendu la nouvelle que vous avez eue de Levant et mesmes que, à ce renouveau, il y a grande apparence d'une grande armée de ce cousté là; et le bruict en a de, si longue main commencé et si fortement continué qu'il en fault croyre quelque chose. Je vous prie par toutes les occasions que vous en aurez nous en mander tout ce que vous en entendrez et que ces Seigneurs en reçoyvent, ne doublant poinct que leur important cela, comme il faict, ilz n'y ayent l'œil fort ouvert. Vous me ferez aussi plaisir de me mander si ceste eslévation qui s'est faicte en Istrie continue et ce que cela deviendra, car ce mouvement n'est poinct de petite importance. Au demeurant, vous aurez entendu par Bouet la nouvelle que nous avons de la venue de la royne d'Espaigne à Bayonne, où nous en allons dans peu de jours. Je désire bien sçavoir ce qui s'en dira par delà, vous priant mectre peyne d'en sçavoir des nouvelles pour nous en mander quelque chose. Je vous diray en récompense que, Dieu mercy, plus nous allons en avant et plus l'obéyssance du Roy monsieur mon filz s'establist^t le repos, la tranquillité de ce royaulme croistet augmente, espérant que, avec l'ayde de Dieu et le soing que je prens de le conserver et empescher toute occasion de nouvelleté et remuement, elle continuera. Je vous envoye une dépesche pour Petremoll, laquelle je vous prie luy faire tenir par la première occasion que vous aurez, parce qu'elle est ung peu pressée et parce que je desireroys bien sçavoir que deviendra l'armée turquesque, qui doibt sortir cest esté et que, s'en estant allé le sr d'Alluye, il n'a laissé le chiffre de Petremol.</p>
  <p> Je vous prie, si vous avez ung chiffre avec luy, escripre que par chiffre il m'advertisse du temps que l'armée du Grand Seigneur pourra sortir; si elle est pour passer en ces mers ou pour demeurer sur la deffencive; si elle viendra en la faveur de San Pietro Corse, ou si elle donnera du costé de la Sicille ou de la Barbarie; car, comme pouvez penser, il est nécessaire d'en estre adverty, affin de donner ordre à ses affaires, car encores que je m'asseure qu'elle ne nous fera aulcung dommaige, si est-ce qu'il faict bon estre préparé pour se garder d'une surprinse. Ne fauldrez aussi, avantqu'elle parte, de recommander tant au Grand Seigneur que au Bassa, qui a la charge de ladicte armée, les subjectz du Roy mon filz ad ce que soyent tous, rencontrans ladicte armée, traictez comme auciens amys doibvent estre, et que si ladicte armée venoit si avant qu'elle passast jusques en Corse et en la cosle de Provence, itz ne m'y facent aulcung dommaige, mays se comportent en amys, comme requiert la bonne et parfaicte amytié qui est entre ces deux royaulmes; et si vous n'avés ledict chiffre, ne luy mandez ce que dessus, mays comme de vous-mesmes qu'il vous advertisse particulièrement des choses que vous estimerez le plus aprochant de cela que vous pourrez, et n'ayant aultre chose à vous mander, je prieray Dieu, Monsieur du Ferrier, vous avoir en sa saincte et digne garde. De Thoulouse, ce <hi style="font-variant: small-caps">xxiiii</hi><sup><small>e</small></sup> février 1564 (1565).</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650224.LCM02E.TOUL'>Lettre n° 650224.LCM02E.TOUL<a href="https://beatricemundo.github.io/lettresmedicis6466/#650224.LCM02E.TOUL">↑</a></h2><strong> À MON COUSIN MONSIEUR DE MONTMORENCY, MARESCHAL DE FRANCE.</strong><discours loc="CathMed" id="650224.LCM02E.TOUL" date="1565—26février">
  <p> Mon cousin, le hérault que avez envoie est veneu bien à propos, car nous en avyons affaire icy pour infinyes choses qui s'offrent, et comme le contrerolleur général des guerres, présent porteur, estoit prest à partir, je l'ay chargé de cette responce, afin que ceulx à qui j'ay cy-devant escript pour l'avancement de noz meubles ne perdent point de temps, et envoyé mandement du trésorier de l'Espargne à son commis de delà pour fournir ce qui sera nécessaire; sur quoy je vous prye, mon cousin, donner ordre de les faire haster et diligenter, tant qu'il sera possible, de sorte qu'il ne s'y perde une seule heure de temps, ayant aussi pourveu qu'il sera fourny argent pour les gens que vous baillerez à la sureté et conduicte desditz meubles, qu'il est bien raisonnable de faire accompaigner. Nous verrons aujourd'huy plus à loisir vostre dicte dépesche et le mémoire que avez envoyez, affin de vous y respondre et satisfaire plus amplement, n'ayant voulu retarder plus longuement cedict porteur. Joinct la dépesche qui vous a esté faicte par le jeune Laporte, qui vous aura, à mon advis, satisfaict de ce que vous désirez, m'esbahissant de ce que je n'ay point de responce de ma cousine vostre femme sur ce que je luy ay escrit de nous venir trouver pour m'accompaigner en ce voyage, dont je m'asseure, mon cousin, que vous ne lui reffuserez pas le congé. Pryant Dieu vous donner ce que désirez.</p>
  <p> De Tholouse, le <hi style="font-variant: small-caps">xxiiii</hi><sup><small>e</small></sup> jour de février 1564 (1565).</p>
  <p> J'ay depuis pensé, mon cousin, pour les nouvelles que j'ay que ma fille se haste de venir, qu'il y auroit danger que nous n'eussions pas assez à temps une si grande quantité de meubles, et pour ce, l'ay-je retranché, à ce que vous verrez par le mémoire que je vous envoye, suyvant lequel je vous prie faire advertir l'abbé du Jar et Marcel auquel j'escris faire diligence de faire partir et amener le contenu dudict mémoire le plus diligemment que faire se pourra, sans s'amuser à aultres préparatifz dont la despense nous seroit aussi comme importable; et pour ce que dessus le trésorier de l'Espargne escrit à son commis y satisfaire et pour la conduicte suffira, mon cousin, que vous leur faciez bailler dix archers qui seront payez, ainsi que ledict trésorier escrit aussi à raison de <hi style="font-variant: small-caps">xxv</hi> s. par jour. Surtout commandez leur la diligence, et m'envoyez vostre femme pour m'ayder à faire le mesnage.</p>
  <p> (De sa main.) Le Roy mon fils vous ha accordé set que lui demendiés, mes je l'ampecheré, si ne m'envoyés vostre femme, qui sera asséstost, mes que souit à Pasque florie hà Baionne.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650225.LCM02.TOUL'>Lettre n° 650225.LCM02.TOUL<a href="https://beatricemundo.github.io/lettresmedicis6466/#650225.LCM02.TOUL">↑</a></h2><strong> À MON COUSIN MONSIEUR LE DUC DE NEMOURS.</strong><discours loc="CathMed" id="650225.LCM02.TOUL" date="1565—25février_o">
  <p> Mon cousin, vous avez, à mon gré, le mieulx faict qu'il est possible en faisant séquestrer S1 André, car il n'y avoit poinct d'ordre que le chevalier d'Achon l eust en ceste saison osé entreprendre cela, qui eust peu à la longue 'amener de la follye. Je vous prie continuer comme vous avez faict, et si vous voyez qu'ils perseverassent de s'assembler, regardez tous les moiens, après leur avoir faict commandement de se retirer, de la leur faire faire par force, de façon qu'il n'advienne poinct d'inconvénient. Au demeurant nous vous actendons en bonne dévotion, si voz affaires peuvent porter que vous veniez. Le Roy monsieur mon filz et moy en serons bien fort ayses, car vous nous servirez bien à faire l'honneur de la maison; qui est tout ce que je vous diray; priant Dieu, mon cousin, vous avoir en sa saincte et digne garde. De Thoulouse, le <hi style="font-variant: small-caps">xxv</hi><sup><small>e</small></sup> jour de février 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650228.LCM02.TOUL'>Lettre n° 650228.LCM02.TOUL<a href="https://beatricemundo.github.io/lettresmedicis6466/#650228.LCM02.TOUL">↑</a></h2><strong> À MON COUSIN LE PRINCE DE FLORENCE K</strong><discours loc="CathMed" id="650228.LCM02.TOUL" date="1565—a8février1">
  <p> Mon cousin, j'ay esté bien ayse d'avoir entendu comme mon cousin le duc de Florence vostre père avoit délibéré d'envoier le seigneur Pandolpho Stupha ambassadeur devers le Roy monsieur mon filz et moy, et bien marrye de la fortune que l'on m'a diet luy estre despnis advenue pour raison de laquelle luy et son filz sont absents et fugitifs de Florence; et craignant que mondict cousin voulust faire procéder contre luy par les voies et rigueur de justice, je vous ay bien volu escripre la présente en sa faveur, comme je faiz aussy à mondict cousin, et prier, pour la recommandation particulière en laquelle j'ay dès longtemps ledict Pandolphe et les siens de vouloir, pour l'amour de moy, intercéder envers mondict cousin vostre père de pardonner à luy et son filz, et à ceulx qui estoient en sa compagnye le faict et cas dont il est chargé pour raison des homicides qui ont esté commis, et luy remectre le bannissement et confiscation des biens ès quelz il pourroit estre condempné envers luy. Et ce faisant vous me ferez plaisir bien fort agréable. Priant le Créateur, mon cousin, qu'il vous ait en sa saincte et digne garde.</p>
  <p> Escript à Tholouze, le dernier jour de février 1564 (1565).</p>
  <p> (De sa main.) Je vous prie, mon cousin, me fayre coneslre en sete première pryère que je vous foy pour set vieulx jeantilhomme myen serviteur, combien désirés gratifier et fayre pour</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650300.LCM02.TOUL.a'>Lettre n° 650300.LCM02.TOUL.a<a href="https://beatricemundo.github.io/lettresmedicis6466/#650300.LCM02.TOUL.a">↑</a></h2><strong> À MONSIEUR DE VILLEPARISIS.</strong><discours loc="CathMed" id="650300.LCM02.TOUL.a" date="1565—(Mars)">
  <p> Monsieur de. Villeparisis, nous avons longuement tardé à vous renvoyer nostre résolution sur le faict de la légation, mais les affaires que nous avons trouvez icy nous en ont engardé, ausquelz il a fallu donner ordre et remédier avant toutes choses. Il vous en est envoyé une patente que vous baillerez à Nostre St-Père, mais c'est à la charge que vous ne vous en dessaisirez qu'il ne vous face bailler les bulles de la légation, car aultrement ce que nous en avons accordé n'eust esté faict. S'il y a quelque petite chose changée, ce n'est point de ce qui concerne l'effect qu'ilz demandent, qui est la seurettéde cet Estat, mais en ce qui préjudicie a ce royaume que nous ne voulions point brouller; il fauldra que remonstriez cela à Nostre Sainct-Père, suivant ce qui vous en est mandé par la lettre du Roy monsieur mon filz bien amplement, s'il en faisoit quelque difficulté, affin qu'il n'y ayt riens qui puisse accrocher cet affaire que nous désirons infiniment pouvoir veoir réuscir. Au demeurant, j'ay veu ce que m'avez mandé de ce qui s'est passé entre le cardinal de la Bourdaizière et vous et ce que en avez escript au sieur d'Alluye, que je vous puis dire avoir trouvé aussi estrange comme je l'eusse peu espéré d'une personne qui est né subgect du Roy monsieur mondict filz et de qui ou de ses prédécesseurs luy et ses plus proches ont receu assez de bien et d'honneur pour luy estre fidelles subgects, et puisque par tant d'actes il s'est manifesté, ainsi que nous l'avez escript, plus obligé et affectionné au service du Pape que de celluy du Roy monsieur mondict filz, il n'est pas raisonnable qu'il demeure là, ny que de nous-memes nous recevions mal, et pour ce vous luy ferez bailler la lettre que le Roy monsieur mon filz luy escript, par laquelle il luy est mandé s'en revenir icy, et, s'il ne le faict, gardez-vous bien de luy plus riens communicquer des affaires, ny de chose qui vous sera mandée, ou escripte de par deçà; ce que je vous dis non pour chose qu'il ayt dicte ou faicte qui me touche, car, Dieu mercy, les parolles de telles personnes ne peuvent riens apporter d'honneur ou de blasme à mes actions qui sont claires et manifestes au monde et qui ne tendent qu'au bien du service du Roy monsieur mondict filz et au repos du royaume, comme celle qui pour estre mère y a plus d'intérestz, d'obligation et, de volunté que tout le reste ensemble, dont la pluspart n'en parle et n'a aultre but que sa passion particullière, pour laquelle ilz vouldroient que tout feust renversé sans dessus dessoubz; mais ils feront et diront tout ce qu'ilz vouldront, tant y a que je vous puis asseurer que les affaires de ce royaulme se portent, Dieu mercy, très bien, veu le mal où vous l'avez veu et que l'obéyssance s'en va tous les jours de plus en plus establissant et ce qui estoit demeuré de la guerre se paciffiant. Quant à vous, Monsieur de Villeparisis, je m'asseure que vous en avez usé comme ung homme de bien et bon subgect du Roy vostre maistre doibt faire et particullièrement pour en avoir esté tousjours si fidelle serviteur que vous avez esté, cela vous en aura donné encores plus d'occasion. Ne vous en travaillez poinct pour chose qui en puisse advenir, car vous pouvez estre certain que je recongnoys en cela comme en prou d'aultres choses vostre fidellité en mon endroict et vous en sçais le bon gré que vous pouvez désirer, comme je vous feray congnoistre en toutes choses qui se présenteront pour vostre bien, et pour ce que vous aurez eu jusqu'à Rome des nouvelles de ce qui arriva à Paris, ce a esté peu de chose et qui aussitost a esté appaisé de façon que pour cela il n'en est riens demeuré ny advenu qui soit pour engendrer aucun trouble ny plus grande division. Nous ne songeons que à nous préparer pour ces Pasques que nous debvons nous trouver à Baionne, où la royne ma fille nous doibt venir veoir, comme vous avez entendu, et là nous regarderons de luy faire bonne chère et la recevoir comme elle mérite; au reste vous en serez adverty, mais je désire bien sçavoir ce qui s'en dira par delà et les discours qui s'en feront; qui est tout ce que je vous diray, priant Dieu, Monsieur de Villeparisis, vous avoir en sa saincte et digne garde.</p>
  <p> De Thoulouse, le ....... jour de mars 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650300.LCM02.TOUL.b'>Lettre n° 650300.LCM02.TOUL.b<a href="https://beatricemundo.github.io/lettresmedicis6466/#650300.LCM02.TOUL.b">↑</a></h2><strong> À MONSIEUR LE PRÉSIDENT DE BIRAGUE.</strong><discours loc="CathMed" id="650300.LCM02.TOUL.b" date="1565—(Mars)">
  <p> Monsieur le Président, après avoir bien considéré ce que vous m'avés mandé par vos lettres du <hi style="font-variant: small-caps">xx</hi><sup><small>me</small></sup> jour du mois passé de la response qui avoit esté faicte par Adam Senturion et de ladvis de Monsieur de Savaye de ce qui luy sembloit estre convenable de faire sur cela, il nous a semblé que puisque les Genevois remectoient à en advertir le roy catholique monsieur mon beau-filz et ne pouvoient rien faire en cela sans luy et que de l aultre costé par les extraictz des lettres que Madame de Savoye nous a envoyez du costé d'Espaigne ilz en avoient jà parlé à l'ambassadeur de ladicte seigneurye, que nous debvions attendre et remectre cela jusques à Bayonne, où nous debvons aller dans peu de jours, où le duc d'Albe venant et ayant à en parler avecques nous, comme nous estimons quil fera, nous regarderons d'en faire nostre proffict, et conduire les choses au poinct que nous désirons, et cependant il me semble qu'il n'est pas mauvays d'entretenir tousjours les Genevois eu bonne volunté et ne riens rompre, actendantce que nous pourrons tirer à nostre venue, dont ayant prins quelque résolution, nous ne fauldrons d'en donner adviz tant à Monsieur, à Madame de Savoye que à vous. Cependant je vous prie, Monsieur le Président, mectre toute la peine que vous pourrez d'estre bien adverty de ce que vous congnoistrez se remuer par delà suivant le mémoire que avez envoyé au sieur de Fresnes qu'il m'a communicqué, affin que l'on sçaiche que deviendra ceste nuée qui se couve et qui tient tout le monde en alarme. Quant à noz nouvelles, je vous puis asseurer que, Dieu mercy, les affaires du royaume se portent fort bien et la paix et le repos s'establissent de jour en jour de bien en mieulx, qui est une si bonne nouvelle que je ne la vous veulx céler, congnoissant le zèle et la dévotion que portez au service de ceste couronne; qui est tout ce que je vous diray, priant Dieu, Monsieur le Président, vous avoir en sa saincte et digne garde.</p>
  <p> De Thoulouse, le ... jour de mars 1564 (1565).</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650304.LCM02.TOUL'>Lettre n° 650304.LCM02.TOUL<a href="https://beatricemundo.github.io/lettresmedicis6466/#650304.LCM02.TOUL">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650304.LCM02.TOUL" date="1565—4mars">
  <p> Mon cousin, après la responce que vous faict présentement le Roy monsieur mon filz2 à ce qui restoit de vostre dernière dépesche, je n'ay pas subgect de vous faire longue lettre, aussy que nous actendons le retour du chevalier de Seure, par où je m'asseure d'estre encores plus avant informée de toutes choses de delà, que j'entendz néantmoings aller tousjours de bien en mieulx; qui est le plus grant plaisir que je sçaurois avoir, vous aiant depuis trois jours faict escripre par la poste pour nous faire envoi er quelques meubles obmis à comprendre dedans le mémoire dernièrement envoyé, et qui sont les toilles d'or, d'argent, de cramoisiz semez et fleurs de liz qui ont accoustumé servir aux assemblées et foncer et plancher les chambres et salles; à quoy je vous prye, mon cousin, donner ordre qu'il soyt satisffaict, continuant à me faire part de tout ce qu'il s'offrira. Pryant Dieu, mon cousin, vous avoir en sa garde. Escript à Thoulouze, le <hi style="font-variant: small-caps">iiii</hi><sup><small>e</small></sup> jour de mars 1564 (1565).</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650306.LCM02.TOUL'>Lettre n° 650306.LCM02.TOUL<a href="https://beatricemundo.github.io/lettresmedicis6466/#650306.LCM02.TOUL">↑</a></h2><strong> À MONSIEUR DE BELLIÈVRE, CONSEILLIER DU ROY MONSIEUR MON FILZ.</strong><discours loc="CathMed" id="650306.LCM02.TOUL" date="1565—6mars">
  <p> Monsieur de Bellièvre, la nouvelle que nous avons eue par voz lectres du IXe du passé nous faict assez cognoistre que vous n'avez pas eu peu à faire à conduire le renouvellement de l'alliance au poinct où vous l'avez mys, et combien il deplaist à ceulx qui vous font ce trouble, chose dont je n'oubliray pas à escripre de nouveau en Espaigne, affin que le roy ca- tholicque mon beau-filz entende mieulx qu'il n'a monstré croire jusques- icy l'insolance de ses gens, que je ne puis croire estre tant ou- bliez sans bon adveu. Le principal est que, suyvant le bon commancement que vous y avez donné, vous faciez en sorte que leurs folles entreprises soient aussy vaynes que avoyent esté leurs menées et praticques, affin que ledict renouvellement demoure en son entier, sans. que nous soions contrainctz d'entrer pour ceste heure à paier plus que une année de leurs pensions, laquelle, encores qu'elle ne soyt que petite, tireroyt, comme il est vraysemblable, plus grande charge à noz affaires, d'aultant que jà les Suysses qui en ont eu le vent nous font semblable instance, et nous n'y sçaurions fournir. Vous ne vous lasserez point aussy, Monsieur de Bellièvre, de demourer là tant que le danger y soit du tout passé, affin que vous remportiez l'hon- neur entier du service que vous y avez faict au Roy monsieur mon filz et luy l'utillité, et vous asseurer que la peyne que vous y avez prinse ne sera mys en oubly. Quant à ce que le Protestat de Morbaim prétend pour la nour- riture du nepveu du feu sr d'Avoye, nous ne sçavons que c'est, et ne veoy pas grande ap- parence qu'il faille que nous paions telles choses; maiz je mectray peine de sçavoir ce qui en a esté faict, d'aultant qu'il me semble qu'il y avoit là une somme pour cest effect et vous en ad vertiray; priant Dieu, Monsieur de Bellievre, vous avoir en sa garde. Escript à Thoulouse, le <hi style="font-variant: small-caps">vi</hi><sup><small>e</small></sup> jour de mars 1566 (1565). <hi style="font-variant: small-caps">Caterine</hi>.</p>
</discours>


</article><article><h2 id='650312.LCM10.TOUL'>Lettre n° 650312.LCM10.TOUL<a href="https://beatricemundo.github.io/lettresmedicis6466/#650312.LCM10.TOUL">↑</a></h2><strong> À MONSIEUR DE SAINT-SULPICE.</strong><discours loc="CathMed" id="650312.LCM10.TOUL" date="156512mars">
  <p> Mons<sup><small>r</small></sup> de S<sup><small>t</small></sup>-Sulpice, il y a jà si longtemps que La Mothe est avecque vous et que je n'ay eu de vos nouvelles, que cela me met en grande peyne, crainte que la Royne madame ma fille soit malade, ou qu'il soit survenu quelque mutation en leur deliberation; et, pour ce que je suys pour ceste occasion en suspens et ne puis estre à mon aise que je n'en entende des nouvelles, je vous prie m'advertir en telle dilligence par ce porteur de ce qui en est, par lequel aussi je vous prie adjouster à ce que m'avez dernierement mandé tout ce que vous aurez despuis ce temps pu apprendre que vous pourrez penser que je desire entendre et sçavoir; et, si vous m'avez despeché quelqu'un, ne craignez de me faire encore renvoyer ce porteur avecques tout ce que vous aurez despuis appris. Et, ne vous estant faicte la presente à aultre fin, je ne vous saurois rien mander que la continuation du bon estat de tous nos affaires et de la tranquillité de tout ce royaume.</p>
  <p> Je prierai Dieu, Mons<sup><small>r</small></sup> de S<sup><small>t</small></sup>-Sulpice, vous avoir en sa saincte et digne garde.</p>
  <p>  De Thoulouze, ce <hi style="font-variant: small-caps">xii</hi><sup><small>e</small></sup> de mars 1565.</p>
  <p hand="Cath"> Je n'escrips point alla Royne ma fille, car je ne sé que lui mender, tent je suis haibéie de n'avoyr de ces novelles et dé vostres, veu cet que je avès dist à La Motte que, de le landemain qu'il serèt arivé, vous m'eusiés à depecher heun courier volant, enn atendent que yl revint, au m'anvoyer personne ynstruit de touttes choses; et ne retené set pourteur, car sudayn je veulx qu'il reviegne et luy ay ynsin comandé.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650315.LCM02E.TOUL'>Lettre n° 650315.LCM02E.TOUL<a href="https://beatricemundo.github.io/lettresmedicis6466/#650315.LCM02E.TOUL">↑</a></h2><strong> À MONSIEUR DU FERRIER.</strong><discours loc="CathMed" id="650315.LCM02E.TOUL" date="1565—15mars">
  <p> Monsieur du Ferrier, je ne sçauroys qu'adjouster à la lettre du Roy monsieur mon filz, si n'est que je vous prie nous mander bien particulièrement les discours qui se feront de nostre veue de Bayonne et ce que vous cognoistrez se préparer du cousté de l'Italye, vous pouvant asseurer que, Dieu mercy, toutes choses passent de deçà en la mesme-transquillité que nous le pouvons désirer; car plus nous allons en avant et plus l'obéyssance s'eslablit, et ce que l'injure du temps avoit amené de désordre et confusion aux espritz de beaucoup de personnes se purge et nétoye de façon que j'espère, avecques l'ayde de Dieu, toutes choses se réduiront en leur premier estât, qui sont toutes les nouvelles que je vous puys dire, sinon qu'à ce carnaval nous avons vu l'ambassadeur qui est icy pour la Seigneurie, lequel, pour estre fort honeste gentilhomme, j'ai voulu qu'il nous soit venu veoir sans cérimonie, affin de veoir et assister à tout ce qui s'est faict; qui sera fin de la présente, priant Dieu, Monsieur du Ferrier, vous avoir en sa saincte et digne garde. Escript à Thoulouse, le <hi style="font-variant: small-caps">xv</hi><sup><small>e</small></sup> de mars 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650316.LCM02.TOUL'>Lettre n° 650316.LCM02.TOUL<a href="https://beatricemundo.github.io/lettresmedicis6466/#650316.LCM02.TOUL">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650316.LCM02.TOUL" date="1565—16mars">
  <p> Mon cousin, le sieur de Thoré, vostre frère, nous a grandement satisfaietz de toutes choses et rendu si bon compte de ce que nous actendions des affaires de delà que je ne sçaurois désirer plus de contantement du bon estat et repoz en quoy elles sont, et prye Dieu que la venue de ceulx que l'on dict que vous y attendez1 n'y pu isse apporter aulcune altération, comme je veulx croyre qu'elle ne fera, et qu'ilz n'ont autre que bonne volunté, et vous assez de soing, de prudence et de moyen pour faire que la ville demoure en ce repoz, et le Roy qui vous a voullu renvoyer incontinant ce hérault par devers vous pour vous faire plus clairement entendre son intention sur ladicte venue, que vous sçaurez bien suyvre, et ainsy ne vous en diray autre chose, bien vous prieray croyre et estre asseuré, mon cousin, que quant au demourant vous avez ung maistre qui n'oublyra riens de ce qui vous touchera, et de cella devez vous reposer sur luy et sur moy qui désire autant vostre contant ement que lemyett propre. Pryant Dieu, mon cousin, vous donner ce que désirez. De Thoulouze, le <hi style="font-variant: small-caps">xvi</hi><sup><small>e</small></sup> jour de mars 1565.</p>
  <p> (De sa main.) Mon cousin, j'é veu à set matin heun livre qui s'intitule le Diseurs sur le congé inpétré de moy pour porter armes défendues au cardinal de Lorrayncl, chause qui me semble très mal à propos, voyent que le Roy mon fils et moy ne sommes que en pouine que pour touttes cest division, et vous dirié qu'il i en ni é qui ne tachet que à lé mayntenyr; et cet que je trove le pis et ne puis croyre, cet que l'on m'aseure que c'et La Planche2 qui l'a fayst et l'a fayst imprimer. Je vous prie savoyr qui l'a fayst et ynprymé et le fayre si bien chastier, et ensemble seulx qui aunL fayst la Monimachie dé marmiton 3, et que l'on n'endure plus tel libeldifamalouire4 et qu'i serve d'esample à tous seulx qui voldront plus en fayre de tyeuls; car set le Roy mon fils y ayst de retour, y s'an prendra à la justise de les avoyr enduré vendre. Je vous prie le dire au lieutenant cryminel et à la Court de Parment.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650327.LCM02.AGEN.a'>Lettre n° 650327.LCM02.AGEN.a<a href="https://beatricemundo.github.io/lettresmedicis6466/#650327.LCM02.AGEN.a">↑</a></h2><strong> À MONSIEUR DU FERRIER.</strong><discours loc="CathMed" id="650327.LCM02.AGEN.a" date="1565—27mars">
  <p> Monsieur du Ferrier, la lettre du Roy mon filz est si ample que je ne vous y sçauroys qu'adjouster, sinon que je vous prie ayder de tout ce que vous pourrez ce porteur de vostre faveur pour luy donner moyen de parachever son voyage, car c'est une grande pitié de la perte que les pauvres habitans de Marseille ont faicte qui ne monte pas moings de cens mil escutz en ce navire. Avertissés nous le plus souvent que vous pourrez des adviz que ces Seigneurs auront de l'armée Turquesque, car c'est une des choses qui tient aujourdhuy le plus la chrestienté en allarme. Quand vous aurez nouvelles de mes besoignes, vous me ferez plaisir de me les envoyer; priant Dieu, Monsieur du Ferrier, vous avoir en sa saincte et digne garde. De Agen, ce <hi style="font-variant: small-caps">xxvii</hi><sup><small>e</small></sup> jour de mars 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650327.LCM02.AGEN.b'>Lettre n° 650327.LCM02.AGEN.b<a href="https://beatricemundo.github.io/lettresmedicis6466/#650327.LCM02.AGEN.b">↑</a></h2><strong> À MONSIEUR DE MEUILLON.</strong><discours loc="CathMed" id="650327.LCM02.AGEN.b" date="1565—27mars">
  <p> Monsieur de Meuillon, puisque les Genevoys (Génois) ont faict faire la cryée que mon cousin le conte de Tende nous a envoyée, encores qu'elle soyt peu fondée sur la peste, si est-ce qu'il est aysé de veoir que c'est pour quelque autre occasion, et pour ceste cause, il vous en fauldra faire de mesme, ainsi comme le Roy monsieur mon filz le mande audict conte de la façon qu'il veult qu'il se face une autre cryée, laquelle faicte, vous ferez tenir la main ferme à ce qu'il n'en arrive ny trafîicque ung seul à Marseille que nous ne voyons que, de ieur costé, ilz ayent levé les deffences qu'ilz ont faictes, et quand cela sera, à ceste heure là, nous adviserons ce que nous aurons à faire.</p>
  <p> Je suys bien ayse que le danger de peste-soit appaisé, comme nous le mandez, et que les affaires de la ville-se conduisent au bien de tranquillité et de paciffication, comme l'escrivez, dont je recongnoys ce bien partyr de vostre prudence et dextérité; mais aussi je suis bien marrye de la prinse de ceste navire pour laquelle nous escrivons au Grand Seigneur et à Dragut pour faire telle instance.</p>
  <p> afin de le pouvoir recouvrer. Au demourant j'ay veu ce que m'avez mandé par le sr de Latour de l'ambassadeur d'Alger qui doibt venir bientost par deçà1; il m'a semblé que le meilleur sera de nous le faire amener à Bordeaux et plus tost que l'on pourra, affin qu'il y fust avant Pasques, que de le faire venir pendant que nous serions à Bayonne.</p>
  <p> Cela ne seroyt pas à propoz. Vous regarderez de le faire accompaigner par quelque gentilhomme qui le noue amenera là où nous serons, lequel advertira en Languedoc Monsieur de Joyeuse pour donner ordre que, en passant, il soit receu comme le vous manderons encores; et quant aux balles de laine que les marchans amènent de Barbarie ou d'ailleurs, ilz les peuvent débiter là où bon leur semblera, car la deffense n'en est faicte que pour celles de ce royaume, affin de conserver les manufactures, mais il faut aussi regarder qu'ilz n'en abusent poinct. Qui est tout ce que je vous diray, sinon que je vous prieray m'advertir souvent de ce que vous entendrez de Corse; et je prieray Dieu, Monsieur de MeuiHon, vous avoir en sa saincte et digne garde. De Agen, le <hi style="font-variant: small-caps">xxvii</hi><sup><small>e</small></sup> jour de mars 1565.</p>
</discours>


</article><article><h2 id='650327.LCM02.AGEN.c'>Lettre n° 650327.LCM02.AGEN.c<a href="https://beatricemundo.github.io/lettresmedicis6466/#650327.LCM02.AGEN.c">↑</a></h2><strong> À MONSIEUR LE CARDINAL DE LA BOURDAIZIÉRE.</strong><discours loc="CathMed" id="650327.LCM02.AGEN.c" date="1565—28mars">
  <p> Monsieur le cardinal, je n'ai jamais voulu tant adjousler de foy aux rapportz qui nous ont esté faictz de ceulx que j'ay estimez bons serviteurs du Roy monsieur mon filz que premier qu'en riens croyre je ne les aye voulu ouyr en leur justification; c'est vous dire pour ce qu'encores que l'on m'aye faict entendre beaucoup de maulvays offices que vous avez faietz en mon endroict, avant que d'en prendre une impression, je vous ay bien voulu advertir, affin d'entendre de vous ce qui en est, pour ce que tout ainsi que vous seriez grandement oublyé de vostre debvoir et estât, que de la vérité de certains propoz que -l'on m'a diet avoir esté par vous tenuz de moy. S'il estoyt vray, j'auroys en ce cas toute occasion d'en estre mal satisffaite, aussi seray-jebien ayse que n'en fust rien pour ne changer poinct la bonne opinion que j'avoys de vous auparavant cecy. Je vous diray donc que j'ay entendu que vous avez faict maulvays office à l'endroict du Pape pour luy vouloyp représenter les affayres de ce royaume plus despourvues de moyens qu'ilz ne sont, et au lieu de la paix et tranquillité qui y est bien, luy feindre que une grande confusion de toutes choses ne pronostique riens moins que une grande subversion, qui ne pourroit estre qu'au grand préjudice des affaires du Roy monsieur mon filz et désavantaige de ceulx qui en ont le maniement. Finallement vous estes passé si avant_que de dire que je gastoys tout, ef qu'il n'y avoit moyen en France et en ceste cour principalement d'avoir du bien et de l'avancement que de se faire huguenot ou de le feindre, d'aultant que à ceulx là sèuls se distribuoient les biens et les honneurs et non aux aultres. J'ay trouvé ce propos si estrange que véritablement j'en ay esté offensée comme de paroles mensongères et contraires à la vérité et lesquelles, estant ung serviteur du Roy monsieur mon filz, méritent qu'il en fist ung grand ressentiment et encore que je ne doive rendre raison de mes actes et que je ne croye poinct, estant neetz comme ilz sont, et que par la calomnie de qui que ce soit ils puissent estre souillés, si est-ce que je désire bien tout ainsi que je n'ay nul respect devant les yeux que le bien du service du Roy monsieur mon filz et le repoz et la tranquillité de ce royaume, que ma saincte et bonne intention soit claire et manifeste à tout le monde comme mesdictes actions ne sont ni cachées ni dissimulées, et pour ceste cause vous ayant voulu, avant qu-e d'en imprimer une plus ferme opinion, dire ce qu'on m'en a rapporté, je vous prie me mander ce qui en est, affin que, vous estant tant oublyé, vous cognoissiez que justement je suys offensée, et s'il n'est poinct vray, vous mectiez peyne de me le faire paroistre par preuve si certaine que je puisse cognoistre la vérité, affin de n'avoir une si funeste opinion de vous, au lieu de la bonne que j'avoys jusques icy, comme vous avez pu voir. C'est la cause pour laquelle dernièrement le Roy monsieur mon filz vous a mandé le venir retrouver, estimant que, cela estant véritable, vostre présence ne pourroit riens exécuter de bon par delà et d'utile au bien de ses affaires; qui est tout ce que je vous sçaurois dire, priant Dieu vous avoir en sa saincte garde. D'Agen, le <hi style="font-variant: small-caps">xxviii</hi><sup><small>e</small></sup> de mars 1565.</p>
</discours>


</article><article><h2 id='650328.LCM02.AIGU'>Lettre n° 650328.LCM02.AIGU<a href="https://beatricemundo.github.io/lettresmedicis6466/#650328.LCM02.AIGU">↑</a></h2><strong> À MON COUSIN MONSIEUR DE MONTMORENCY, MARESCHAL DE FRANCE.</strong><discours loc="CathMed" id="650328.LCM02.AIGU" date="1565—28mars">
  <p> Mon cousin, le secrétaire Coignet est présentement arrivé que je n'ay pas encore oy, maiz avecques l'occasion de la lettre que le Roy monsieur mon fils vous escript1 vous aurez ce mot de moy, pour vous prier, mon cousin, faire tout ce qu'il sera possible pour avérer cette rompture d'imaiges et en faire sy bien et sy roidde chastier les coulpables que l'exemple contienne ceulx qui leur ressembleroient en sy mauvaise vollunté. Pourvoyez aussy, je vous prie, aux autres choses qui en ont besoing pour faire cesser toutes insolences et sy bien netoier la ville de gens pernitieux qu'elle puisse estre en la parfaite transquillité et la justice en la liberté que je désire. Pryant Dieu, mon cousin, vous avoir en sa saincte garde.</p>
  <p> Escript à Eguillon, le <hi style="font-variant: small-caps">xxviii</hi><sup><small>e</small></sup> jour de mars 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650401.LCM02.BORD'>Lettre n° 650401.LCM02.BORD<a href="https://beatricemundo.github.io/lettresmedicis6466/#650401.LCM02.BORD">↑</a></h2><strong> À MON FILS LE ROY CATOLIQUE.</strong><discours loc="CathMed" id="650401.LCM02.BORD" date="1565—1avril">
  <p> Très hault et très puissant prince, notre très cher et très amé bon frère, filz et cousin, nous avons receu la lettre que nous avez escripte en faveur de nostre très cher et amé cousin le prince de Parme touchant le passeport que nous priez luy faire dépescher, duquel encores qu'il n'est besoing, quand il ne seroit ce qu'il est, mais qu'il viendroit seullement de la part d'ung prince de qui les subgetz sont respectez en ce royaume comme ceulx mesmes du Roy nostre très cher et très amé sieur et filz et qui y" peuvent librement aller et sortir, comme requiert la bonne paix et parfaicte amytié qui est entre vous et nous, si est-ce que pour le contenter nous luy en avons envoyé deux, l'un pour son train, et l'autre pour sa personne et donnerons ordre qu'il sera dans ce royaume aussi bien et favorablement traicté et recueilly comme il mérite et Votre Majesté le désire, et si en autre chose nous avions moien de vous faire paroistre combien nous désirons vous gratifier nous le ferons d'aussi bon cueur, comme nous prions Dieu, très hault, très excellent et très puissant prince, nostre très cher et très amé mon frère, filz et cousin, vous avoir en sa saincte et digne garde.</p>
  <p> Escriptà Bourdeaulx, ce premier jour d'avril 1565.</p>
  <p> Vostre bonne sœur et mère,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650406.LCM02.THOU'>Lettre n° 650406.LCM02.THOU<a href="https://beatricemundo.github.io/lettresmedicis6466/#650406.LCM02.THOU">↑</a></h2><strong> À MON COUSIN MONSIEUR DE MONTMORENCY, MARESCHAL DE FRANCE.</strong><discours loc="CathMed" id="650406.LCM02.THOU" date="1565—6avril">
  <p> Mon cousin, j'ay esté très aise d'entendre par vostre lettre du <hi style="font-variant: small-caps">xxviii</hi><sup><small>e</small></sup> du passé que vous avez donné commencement à ce que je désire estre faict au boullevert du cousté des Thuilleryes, louant néantmoins le saige advis que vous avez pris de ne délaisser pas ce qui se faisoit à celluy qui est entre la porte St Anthoine et celle du Temple pour le dommaige que ce seroit, et quant aux Tournelles, je m'asseure, mon cousin, que vous y ferez ce qui sera possible, affin qu'il en sorte le plus de denyers que l'on pourra en tirer pour employer à ce qui est commancé auxdictes Thuilleryes.</p>
  <p> Au demeurant, le Roy monsieur mon fils vous escript si amplement son intention sur le danger que vous monstrez craindre de la veneue à Paris de mes cousins les prince de Condé et cardinal de Lorraine que je m'asseure que vous en serez assez esclaircy, et quant à la déclaration que vous demandez, mon compère Monsieur le Connestable vous escripra ce que nous avons sur ce advisé par ensemble, m'asseurant que, pour estre votre père qui ayme bien vostre bien, vostre honneur et vostre contantement plus que de personne qui vive, et moy vous aymant, comme vous en devez assez estre asseuré, vous nous croyrez bien tous deux et vous accommodderez à ce que nous désirons faire en cest endroict, de quoy il sortyra, Dieu aydant, ee que vous pouvez aussi désirer pour vostre satisfaction et repoz de vostre esprit, dont je me remectray sur luy et sur ce que j'en ay dit au jeune La Porte, présent porteur, qui vous dira aussi que vous estiez, avant son arrivée, expédié de ce que le brevet de vostre pension porte, et vous prye estre asseuré que tout ce qui vous touchera me sera tousjours pour cherement recommandé, pryant Dieu, mon cousin, vous donner ce que désirez.</p>
  <p> De Touart, le <hi style="font-variant: small-caps">vi</hi><sup><small>e</small></sup> jour d'avril 1565.</p>
  <p> (De sa main.) Mon cousin, je viens de resevoyr les information que je envoyé à Monsieur le Chanselier pour, quant le Roy mon fils sera à Bourdeaulx, reguarder et y délibérer, car je désyre voyr tout sesi apésé. Je vous prie m'envoyer vostre femme que je vous renvoyré dè le lendemayn que la royne ma fille sera partie.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650412.LCM02.BORD'>Lettre n° 650412.LCM02.BORD<a href="https://beatricemundo.github.io/lettresmedicis6466/#650412.LCM02.BORD">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="650412.LCM02.BORD" date="1565—12avril">
  <p> Mon cousin, vous verrez comme l'armée du Grand Seigneur doibt venir si grande ès mers de deçà que il se fault à tout événement tenir sur ses gardes et empescher que, s'il y avoit quelque mauvaise volunté, il ne puisse faire une surprinse, ny endommaiger les subgectz du Roy monsieur mon filz en vostre costé. L'on pourra pourveoir à cela doulcement, donnant ordre à la suretté d'icelle et aussi sans faire semblant que l'on leur vueille courir sus, ny les endommaiger comme ennemys; en quoy je m'asseure que par vostre prudence vous sçaurez donner si bon ordre qu'en cela l'intention du Roy monsieur mon filz sera suivye. Quant à ce que m'avez escript pour le don qui vous fut dernièrement faict et semblablement avoyr auparavant esté accordé pour Prouvence à Monsieur le prince de la Roche-sur-Yon, mais jamais il n'en a peu riens avoir pour ue s'estre trouvé cela aucunement raisonnable, de façon qu'il n'y a pas grande apparence que vous en puissiez estre aucunement accommodé. S'il se présente quelque autre chose que le Roy monsieur mon filz puisse donner, je la vous feray bailler de très bon cueur. Pryant Dieu, mon cousin, vous avoir en sa saincte et digne garde. De Bourdeaulx, ce... jour de avril 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650413.LCM10.BORD'>Lettre n° 650413.LCM10.BORD<a href="https://beatricemundo.github.io/lettresmedicis6466/#650413.LCM10.BORD">↑</a></h2><strong> À MONSIEUR DE BELLIEVRE.</strong><discours loc="CathMed" id="650413.LCM10.BORD" date="1565—13avril">
  <p> Monsieur de Bellievre, la derniere depesche que je vous ay faict faire a esté du cinquiesme de ce mois, depuis laquelle nous n'avons eu aulcune nouvelles de vous, ny sceu ce qui est passé à la Ligue Grise, que par ung petit advis que nous en a donné le S<sup><small>r</small></sup> d'Orbais, qui nous a escript, du <hi style="font-variant: small-caps">xiiii</hi><sup><small>e</small></sup> de ce mois, la prinse qui aesté faicte du jeune Salis, que l'on dict estre l'un des principaux aucteurs de la muttinerie; et qu'encores que les muttins ne fussent du tout appaisez, ce neantmoins il y avoit grande esperance que les choses se reduiroient au bon chemyn, aiant sceu cela, ainsy qu'il nous mande, par lettres qu'il a eues de Zurich. Et pour ce que sera grand plaisir au Roy Monsieur mon filz et à moy d'en entendre de vous la verité, je vous prie que, incontinant la presente veue, vous nous faictes une bien ample depesche de l'estat des choses dudict pays, principallement pour ce qui regarde le faict de l'alliance, la pacification des dictes muttineries et pour ce qui apartient au service du Roy mondict sieur et filz. Ledict sieur d'Orbais m'asseure qu'il vous advertist de jour à aultre de tout ce qui se passe en Suysse; qui est cause que je ne vous en feray poinct de redicte et seullement pour fin de lettre, je prieray Dieu, Monsieur de Bellievre, qu'il vous ayt en sa saincte garde.</p>
  <p> Escript à Bourdeaulx, le <hi style="font-variant: small-caps">xiii</hi><sup><small>e</small></sup> jour d'avril 1564, avant Pasques (1565 n.s.).</p>
</discours>


</article><article><h2 id='650413.LCM02.BORD'>Lettre n° 650413.LCM02.BORD<a href="https://beatricemundo.github.io/lettresmedicis6466/#650413.LCM02.BORD">↑</a></h2><strong> À MESSIEURS TENANS LA COURT DE PARLEMENT DE PARIS.</strong><discours loc="CathMed" id="650413.LCM02.BORD" date="1565—13avril">
  <p> Messieurs, par ce que le Roy mon filz vous escrit2 vous entendrez son intention sur la difficulté que vous faictes à la publication de l'édict sur le papier; en quoy je veulx croire que vous ne fauldrez de le satisfaire; qui me gardera vous faire plus longue lettre. Escript à Bordeaux, le xmme avril 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650414.LCM10.BORD'>Lettre n° 650414.LCM10.BORD<a href="https://beatricemundo.github.io/lettresmedicis6466/#650414.LCM10.BORD">↑</a></h2><strong> À MON COUSIN MONSIEUR LE PRINCE DE PORTIAN.</strong><discours loc="CathMed" id="650414.LCM10.BORD" date="156514avril">
  <p> Mon cousin, le Roy monsieur mon filz vous faict responce à ce que luy avez dernierement escript, s'asseurant aussy, comme je foiz de ma part, que vous serez bien aise qu'il se melle de vous accorder avecques voz belles-seurs, en quoy vous estes bien asseuré qu'il ne decherra ryens de ce qui vous y appartient. Et ce que nous en faisons est pour mieulx accomoder toutes choses et empescher que le pallays ne mange une partie de la succession et laisse entre vous moings d'amitié que nous ne desirons pour vostre commun bien et contantement, que j'ay de ma part cherement recommandé. Pryant Dieu, mon cousin, vous avoir en sa garde.</p>
  <p> Escript à Bourdeaulx, le <hi style="font-variant: small-caps">xiiii</hi><sup><small>e</small></sup> jour d'avril 1565.</p>p>
  <p> Vostre bonne cousine, <hi style="font-variant: small-caps">Caterine</hi>.</p>
</discours>


</article><article><h2 id='650415.LCM02.BORD'>Lettre n° 650415.LCM02.BORD<a href="https://beatricemundo.github.io/lettresmedicis6466/#650415.LCM02.BORD">↑</a></h2><strong> À MON COUSIN MONSEIGNEUR LE DUC DE FLORENCE.</strong><discours loc="CathMed" id="650415.LCM02.BORD" date="1565—15avril">
  <p> Mon cousin, le Roy monsieur mon filz ayant entendu que ung de ses subjectz nommé Claude Lavisse est détenu forcaire ès gallaires qui sont soubz la charge du seigneur Don Gareye viceroy de Sicille, vostre beau-frère, non pour autre occasion, synon qu'il s'est trouvé durant les troubles du royaume, passant par l'Estat de Milan, faisant conduire quelques armes par deçà qu'il avoit acheptées en la ville de Bresse. Pour le retirer de ceste captivité et le maintenir en la protection que tout prince doibt à son subject, le Roy mondict filz escript présentement audict seigneur Don Garcye pour le luy rendre et mectre en liberté, ce que désirant aussi, de ma part, pour estre ledict Lavisse personnage qui ne mérite pas estre traicté de ceste façon; sachant combien ledict Don Garcye vouldroict vous defférer de complaire, j'ay bieu voullu vous en escrire, en vous priant, mon cousin, en faveur et considération du Roy mondict filz et de moy, voulloir vous employer envers luy à ce qu'il soit contant relascher ledict pauvre homme, sans que l'on soit en peyne d'en faire autre instance au roy catholique monsieur mon beau-filz, lequel, estant adverty de ce, y pourveoira. Je m'asseure comme nous désirons, croyant que vous ne sçauriez me requerir de chose qui puisse toucher la protection et conservation de voz subjectz, que je ne vous en satisface très libérallement, comme chose que les princes se doyvent l'un à l'autre. Priant Dieu, mon cousin, vous donner ce que plus désirez.</p>
  <p> Escript à Bourdeaux, le <hi style="font-variant: small-caps">xv</hi><sup><small>e</small></sup> jour de avril 1565.</p>
  <p> Vostre bonne cousine, <hi style="font-variant: small-caps">Caterine</hi>.</p>
</discours>


</article><article><h2 id='650415.LCM10.BORD'>Lettre n° 650415.LCM10.BORD<a href="https://beatricemundo.github.io/lettresmedicis6466/#650415.LCM10.BORD">↑</a></h2><strong> À MONSIEUR DE SAINT-SUPLICE, AMBASSADPEOUURRLEROYMONFILZENESPATGNE.</strong><discours loc="CathMed" id="650415.LCM10.BORD" date="[156515avriL]">
  <p> Mons<sup><small>r</small></sup> de Saynt-Suplice, j'é veu vostre letre, et me semble que cet retardement du parlement de la Royne ma fille n'é pas seulement pour la paresse de don Jouan Marique, mès j'é grent peur que l'on lui fase juer cet jeu et que soint pour quelque aultre aucasion, laquelle je vous prie decovrir et ne vous endormir à dire qu'i n'ont acoteumé d'aler par peys et qu'i leur fault du temps pour acoustrer leur ayquipage; car yl i a dejeà troys moys qu'i l'ont deliberé. Et ayst à croyre que y ne le vous aunt dist de le voulouir que n'y euse bien pansé et progeté leur cas auparavant, veu coment yl ont acoteumé de fayre en touttes leurs afayres, et car yl ont pansé que sete veu ne me dounet seulement plesyr et contentement, mès qu'elle leur peuvest servir pour leur afayres. Et voldrès que n'eusié poynt parlé de fayre venir le prinse d'Evoli, tent de peur de le mestre en souppeson, que ausi pour lè leser amener seulx qu'il voldront; car je ne voldrès qu'i puiset en rien soupesonner que je desirasse de voyr ma fille que pour luy aystre mere et l'aymer come je foys; et ayent peur, set je perdès cete aucasion et m'aprochant si près coment je foys, que je ne la recovrisse de ma vie, et je aurès grent regret de mouryr avant de l'avoyr encore veue, veu qu'ele partit si jeune d'avesques moy. Et vous aseure que sète longueur qu'ils font nous yncomode nos afayres et aveques sela me fayst creyndre qu'il i aye à la fin quelque changement, pour aultant que je say que le second jour de caresme y pasa par leur chemin à l'écart heun homme asés jeune, ayant heune barbe blonde, Fransoys, qui s'ann aloyt en deligence vers le Roy, disant que falet qu'il i feut avant que la royne ma fille feust partie d'aveques son mary, et que après l'on voyret quant je la voyrès. Je vous mende cesi, afin que metié peinne de decovrir que c'èt, et que se souit si segretement, que ny le roy catolique, ni ses ministres sachet que je vous envoy ny vous mende, pour des aucasion que vous dirés, mès que vous voye; et yl est nesesere d'en decovryr quelque un de ses feseur de maynage et tout à nos depans. L'on me mande de Flandre que, se le roy et son fils paseront enn Italie et de là en Flandre pour voyr l'ampereur et fayre aypouser son fils, le prinse, à sa fille aynaye, et que la royne ma fille passera en set rendant par yci, chause que ausi yl ne fault dire ni à ma fille, ni à personne, mès fault que en decovrié la verité et me le mandé le plus tot que pourés, et guardé que personne ne sache que vous enn ay rien mandé. Quant au maryage que me mandés qu'il an doyvet parler, nous voyron, mès je ne le croy pas; et ausi de set que me mendés que l'aucasion pourquoy yl mene le prinse ayst encore segrete et qui n'i a que leur deux Majesté qui sache le fond de cete entreveue; tout sela ensemble m'a fait d'avantage croyre que le vray s'èt que l'on me mende de Flandre. Pour se, mestés pouine d'en savoyr la verité, veu ausi qu'i ne veult que la royne ma fille amene tant de famme, son tous indise pour le croyre. Et yl est besouin que de bon heure je an soy avertie. Meté pouine destrement de le decovrir, sans en parler ni au roy ni à la roine, ni à pas eun de leur ministre surtout.</p>
  <p> Quant à la royne de Navarre et le prynse de Condé, je ne les ay poynt envoyé querir depuis peu de temps, mès y m'ont repondu à set que je leur avès mandé, auparavant savoyr la veneue de ma fille, qu'i ne viendront que après Bayonne; mes à touttes aventure j'é trouvé bon luy envoyer vostre letre et atendre set qu'ele nous mendera, pour après lui mender set que sera de besouin. Mès, quant tout le monde y viendroyt, c'èt heune mauvèse ayscuse pour ne volouyr que la royne ma fille viegne : sela me fayret panser qu'i se sont moqué de nous, chause que nous trouverions mauvès, come la reson le voldroyt; car serèt monstre de nous dedegner et aystimer bien peu le Roy mon fils, lui avoyr faist mender par toutte la Cretienté et fayst tous les preparatif, et puis se moquer de nous : je ne le veuls croyre. Et quant à la religion, je vous ann é mendé yl i a longtemps, qui fera aussi que ne vous en fayré redicte; mès s'èt le language que leur en devés tenyr, se me semble. Et m'avertisé au vray du jur qu'ele partira et conbien après Paques ayle sera à Bayonne. Vous voyrés cet que je luy ayscrips, qui me fayra fayre fin, prient Dieu vous avoyr en sa saynte garde.</p>
</discours>


</article><article><h2 id='650418.LCM02.BORD'>Lettre n° 650418.LCM02.BORD<a href="https://beatricemundo.github.io/lettresmedicis6466/#650418.LCM02.BORD">↑</a></h2><strong> À MON COUSIN MONSIEUR DE MONTMORENCY, MARECHAL DE FRANCE.</strong><discours loc="CathMed" id="650418.LCM02.BORD" date="1565—18avril">
  <p> Mon cousin, par l'évesque du Puy j'ai receu voz deux lettres et esté très ayse d'entendre de luy le bon estat en quoy sont toutes choses par delà, où, à ce que je vois, vous n'obmectez rien de ce qui peult servir à y maintenir l'obéissance et la tranquillité que nous désirons. Je suis bien marrye que la querelle de ceulx d'Alegre et de Nantoiliet1 soit allée sy avant que nous avons sceu depuis, estant raisonable que la vérité des choses soit congneue, affin que la justice soyt faicte telle et si équitable qu'il appartient, n'ayant par le présent porteur de quoy vous faire plus longue lettre pour n'estre survenue chose qui le mérite depuis la dernière despesche qui vous a esté faicte. Priant Dieu qu'il vous ait en sa saincte garde. Escript à Bourdeaulx, le <hi style="font-variant: small-caps">xviii</hi><sup><small>e</small></sup> jour d'avril 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650420.LCM10.BORD'>Lettre n° 650420.LCM10.BORD<a href="https://beatricemundo.github.io/lettresmedicis6466/#650420.LCM10.BORD">↑</a></h2><strong> [À MONSIEUR DE SAINT-SULPICE.]</strong><discours loc="CathMed" id="650420.LCM10.BORD" date="156520avril">
  <p> Mons<sup><small>r</small></sup> de S<sup><small>t</small></sup>-Sulpice, encore que j'aie par Capelle, vostre secretaire, entendu le partement de la Royne madame ma fille, si est-ce que, connaissant le peu de diligence dont ilz usent et le besoin qu'il est pour le bien des affaires du Roy mon filz que nostre vue advance plus tost qu'elle se differe, je ne me puis encore tenir par ce courrier de l'ambassadeur d'Espaigne de vous prier nous advertir à la verité du jour que vous penserez qu'il pourra estre à Baionne, dont vous m'advertirez en toute diligence par homme exprès à qui vous donnerez charge d'estre icy avant le dimanche de Quasimodo; car, à vous dire la verité, nous sommes empescbés à donner ordre aux affaires de ceste province; et, selon que ce que vous me manderez, ou nous avancerons nostre partement pour arriver quelques jours d'avance audict Baionne, ou bien nous le retarderons pour n'y estre sans propos avant le temps qu'il en sera besoin, et cependant nous ne perdrons point de temps. Mais je vous prie en cela nous mander la verité, comme vous pourrez avoir moyen, et d'elle et du roy son mari, d'en savoir la verité, leur assurant que, outre l'aise que nous aurons de la voir, que, comme vous pouvez penser, nous fait desirer le temps d'ici là estre bien court, ce nous sera infini avantage pour tous nos affaires de l'advancer le plus que l'on pourra, d'aultant que toutes choses demeureront cependant en suspens qui n'apportent point peu d'incommodité. Or je vous prie, incontinent la presente receue, et dès que en aurez quelque resolution, me despecher un courier volant pour m'en advertir et le charger bien expressement que ne faille d'arriver ici dans ce temps que il nous trouve encore ici : qui est, Mons<sup><small>r</small></sup> de S<sup><smallt</small></sup> Sulpice, tout ce que je vous dirai.</p>
  <p> Priant Dieu vous avoir en sa saincte et digne garde.</p>
  <p> De Bordeaux, ce <hi style="font-variant: small-caps">xx</hi><sup><small>e</small></sup> avril 1565.</p>
  <p> <hi style="font-variant: small-caps">Caterine</hi>.</p>
  <p> <hi stlye="font-variant: small-caps">Robertet</hi>.</p>   
  <p> Mons<sup><small>r</small></sup>, il est si tard et ceste lettre est escripte en si grande haste, que je ne sçai si elle est bien ou mal; excusez-la, s'il vous plaist, et me tenez en vostre bonne grace.</p>
</discours>


</article><article><h2 id='650429.LCM02.BORD'>Lettre n° 650429.LCM02.BORD<a href="https://beatricemundo.github.io/lettresmedicis6466/#650429.LCM02.BORD">↑</a></h2><strong> À MONSIEUR DE BELLIÈVRE.</strong><discours loc="CathMed" id="650429.LCM02.BORD" date="1565—29avril">
  <p> Monsieur de Bellièvre, la dernière dépesche que je vous ay faict faire a esté du cinquiesme de ce moys, depuys laquelle nous n'avons eu aucunes nouvelles de vous, ny sceu ce qui s'est passé à la Ligue grise que par ung petit advis que nous en a donné le sr d'Orbaiz, qui nous a escript du XIIIC de ce moys la prise qui a esté faicte du jeune Desalis que l'on dict estre l'ung des principaulx aucteurs de la mutinerye et que encores que les mutins ne feussent du tout apaisés, ce néantmoings il y avoyt grande espérance que les choses se réduiroyent en bon chemyn, ayant sceu cela, ainsi qu'il nous mande, par lettres qu'il a eues de Zurich; et pour ce que sera grant plaisir an Roy monsieur mon filz et à moy d'en entendre de vous la vérité, je vous prye que, incontinant la présente veue, vous nous faictes une bien ample dépesche de l'estat des choses dudictpays, principallement pour ce qui regarde le faict de Talliance, la paciffication desdictes mulineryes et tout ce qui appartient au service du Roy mondict sieur et filz. Ledict sieur d'Orbaiz m'asseure qu'il vous advertist de jour à autre de tout ce qui se passe en Suysse, qui est cause que je ne vous en feray poinct de redicte et seulement, pour fin de la présente, prieray Dieu, Monsieur de Bellievre, qu'il vous ayt en sa saincte garde. Escript à Bourdeaulx, le <hi style="font-variant: small-caps">xxix</hi><sup><small>e</small></sup> jour d'apvril 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='650400.LCM10.BORD'>Lettre n° 650400.LCM10.BORD<a href="https://beatricemundo.github.io/lettresmedicis6466/#650400.LCM10.BORD">↑</a></h2><strong> À MONSIEUR DE SAINT-SUPLICE, AMBASSADEUR POUR LE ROY EN ESPAIGNE.</strong><discours loc="CathMed" id="650400.LCM10.BORD" date="[1565Finavril]">
  <p> Depuis ma derniere letre j'ai heu novelles du prince de Condé, qui s'an vien trover le Roy nostre sire, cet que j'é dist à don Francisque d'Alava, lequel m'a dist l'avoyr mandé au roy son mestre et qu'il s'aseure qui i sera bien ayse qu'i souit aveques nous hà Baionne, qui me fayt aystre hebeie qui vous dist que la royne d'Espanne ne viendra s'il i est, et que leur embasadeur nous dise ysi le constrere; qui me fayst vous dire que vous metiez pouyne de decovrir eun peu myeulx set qu'i veulet fayre, car j'é peur qu'y ne nous en die que au plus loing de leur volonté; et yl est nesesayre que nous sachion le font de set qu'il pretendent à sete veu; car, quant je l'ay bien fort demandaye, y ne l'out voleue, et à l'eure que l'on y pansoyt le moyns y l'ont fayste, et après y la vont reculant peu à peu. Je vous prie, meté poine d'en savoyr cet qui en doit advenir, souit pour paser en Flandre, au pour leur en servir hà aultre chause; car nous yrions à clos-ieulx et yl an ferèt leur profist et nous demeureryons dé sots. Pour se, ne vous y endormé pas, et vous ni saré fayre heun plus grant service à vostre mestre. Ne montré la presante à personne, car y n'è besoin que la royne d'Espagne en sache ryen, encore que je m'aseure que n'en dyrèt rien. Vous en fayré come y vous semblera milleur; mès, set lui en parlé, que souist à ele seule.</p>
</discours>


</article><article><h2 id='650500.LCM10.MOMA'>Lettre n° 650500.LCM10.MOMA<a href="https://beatricemundo.github.io/lettresmedicis6466/#650500.LCM10.MOMA">↑</a></h2><strong> [À MONSIEUR LE COMTE DE TENDE.]</strong><discours loc="CathMed" id="650500.LCM10.MOMA" date="[1565Mai]">
  <p> Mon cousin, nous avons eu plaincte de six ou sept lieux de presches publiques en Prouvence à plusieurs endrois. Par ce qu'il en est faict, avons connu que vous le sachez et ceulx de ma court de Parlement : ce que je trouve bien estrange; et vous avez bien assez entendu l'intention du Roy monsieur mon filz par ce qu'il feist mettre par escript à Arles, qui a esté publyé par toute la Prouvence, comme vous-mesmes nous l'avez mandé. Et pour ce que cela pouroyt à la longue amener beaucoup de desordre, je vous prie y tenir la main ferme, et, là où vous sçaurez que se feront lesdictes presches, l'empescher et faire très bien chastier ceulx que vous congnoistrez y contrevenyr; car il me semble qu'ilz ont de quoy se contenter. L'on dict aussi que ceulx de la religion portent armes et font mille desordres, dont il n'est faict aucune pugnition, et que l'on use en leur endroict de dissimulation, et cependant qu'on faict tous les jours prandre et pugnyr les catholiques, ce qui desespere les bons. Encore que je ne veulx croire telles choses estre véritables, pour ce
que cela seroit trop contre le service du Roy monsieur mon fils, je vous prie, en ce que vous en cognoistrez, tenyr la main ferme à ce que ceulx qui contreviennent aux editz du Roy mondict sieur et fils et à ce qui a esté ordonné soient bien chastiez, sans acception de religion; car aultrement, ce seroit remectre ce pays aux mesmes troubles là où ilz ont esté. Au demeurant, regardez de departir les lances de La Grange le long de la coste, es lieux que vous jugerez plus necessaires, pour empescher que les corsaires ne face[nt] de descente, s'ilz vouloyent esayer, come j'ay entendu qu'ilz ont jà faict à Bormes et Brignoles, ainsi comme je vous diz précédemment. Priant Dieu, mon cousin, vous avoir en sa saincte et digne garde.</p>
  <p> De Mont-de-Marsan, ce.... jour de may 1565.</p>
</discours>


</article><article><h2 id='650500.LCM02.SL'>Lettre n° 650500.LCM02.SL<a href="https://beatricemundo.github.io/lettresmedicis6466/#650500.LCM02.SL">↑</a></h2><strong> À MR MON FILS LE ROY CATOLIQUE.</strong><discours loc="CathMed" id="650500.LCM02.SL" date="1565—[Mai]">
  <p> Monsieur mon fils, j'é reseu la letre que par La Mote V. M. m'a ayscripte, et quant à elle eun grent contentement de voyr que la royne ma fille est dejeà si avent et que je aurès cet ayse que de la voyr, voyent qu'i n'i a neule dificultés et que sella que cet pouret présanter de la veneue du prinse de Condé est solue par sa demeure du coûté de ses maysons en Franse, chause que je suplie V. M. ne dutter et s'aspurer que la royne ma fille n'a nule aucasion pour cet respect de plus tarder, et vous prie, puisque pour avoyr cet contentement déjeà le Roy mon fils ayst sy avansé, ayent lésé toutes chauses qui lui consernet pour ces afayres juques à son retour hà y pourvoyr, volouir comender qu'ele se haste et me fayre cet bien que je soye avertie du jour certayn qu'ele poura aystre hà Baionne, au ne sera jeamès si tost que la désire sella qui vous suplie de demeurer en vostre bonne grase qui est, Vostre bonne seur et afectionné mère.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650503.LCM02.BORD'>Lettre n° 650503.LCM02.BORD<a href="https://beatricemundo.github.io/lettresmedicis6466/#650503.LCM02.BORD">↑</a></h2><strong> À MONSIEUR DU FERRIER.</strong><discours loc="CathMed" id="650503.LCM02.BORD" date="1565—3mai">
  <p> Monsieur du Ferrier, la lettre du Roy monsieur mon filz est si ample que je ne vous diray rien d'advantaige si n'est que vous ne sçauriez mieulx faire que de nous donner advis le plus souvent que vous pourriez de ceste armée Turquesque et du lieu où vous entendrez qu'elle debvra aborder, pour ce que cela lient tout le monde en allarme, comme vous pouvez bien penser. Vous entendrez des nouvelles de nostre veue, laquelle j'espère se fera dans le <hi style="font-variant: small-caps">xxv</hi><sup><small>e</small></sup> de ce moys et dont je vous advertirav de ce que y sera passé et cependant je vous prie, si mes besoignes arrivent, que Petremolme doibt envoyer, me les faire tenir le plus tost que vous pourrez, qui est, Monsieur du Ferrier, tout ce que je vous sçauroys dire par la présente, si n'est que je vous envoye des lettres du Roy monsieur mon filz et de moy en responce de celles que vous m'avés envoyées de ces deux cardinaulx qui contiennent créance sur vous, laquelle vous estendrez des plus honnestes propos dont vous vous pourrez ad viser pour les entretenir en la bonne volunté qu'ilz ont de faire service au Roy monsieur mon filz, et sur ce prieray Dieu vous avoir en sa saincte et digne garde. De Bordeaulx.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
  <p> (En marge.) Du <hi style="font-variant: small-caps">iii</hi><sup><small>e</small></sup> may 1565.</p>
</discours>


</article><article><h2 id='650500.LCM10.SL'>Lettre n° 650500.LCM10.SL<a href="https://beatricemundo.github.io/lettresmedicis6466/#650500.LCM10.SL">↑</a></h2><strong> À MADAME MA FILLE LA ROYNE CATOLIQUE.</strong><discours loc="CathMed" id="650500.LCM10.SL" date="[15653-6mai]">
  <p> <rs type="personne-famillepouvoir">Madame ma fille</rs>, ayant entendu par <rs type="personne-famillepouvoir">don Fransès</rs> que deviès aystre lundi passé à Valledolid, et en partiés judis, et voyant sela, <rs type="passage-pouvoir">nous partimes judi et aysperon aystre au Mont-de-Marsan mecredi prochayn, pour en partir aussitot que serons certayn de jour que pourrés ariver hà Baionne</rs>, <rs type="passage-famillepouvoir">cet que je vous prie me mender yncontinent par <rs type="personne-pouvoir">set pourteur</rs>, desirant que ce souit bientot; car jamès je n'ai plus d'anvie de voyr personne que je vous</rs>. Et aurès ce que desirès; <rs type="passage-pouvoir"></rs>car <rs type="personne-pouvoir">le prinse de Condé</rs>, à set que je antens, ne vient plus, encore que je vous enn euse asseurée, pour le voyr de huist jour en huist jour chenger de avys; car l'une foys yl me mende qu'il vient et l'aultre non</rs>. <rs type="passage-famillepouvoir">J'espere vou voyr si tot, que je vous remetré à conter le surplus, qui ne sont que sotise sienes et des aultres chauses acoteumaye. Depuis que ne m'avez veue, je loue Dieu qui me permest que parler et que <rs type="personne-famillepouvoir">vostre frere</rs> s'an va bientot si grent</rs>, qu'il fauldra à son retour en Franse que l'on l'aubeise come l'on ha acoteumé fayre ces predeseseur. <rs type="passage-famillepouvoir">Je m'aseure que le trouveré sy grent que en lourés Dieu</rs>, lequel je prie vour guarder et conserver come le desire<rs type="personne-famillepouvoir"></rs>p>
  <p> Vostre bonne mere</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650505.LCM02.BAZA'>Lettre n° 650505.LCM02.BAZA<a href="https://beatricemundo.github.io/lettresmedicis6466/#650505.LCM02.BAZA">↑</a></h2><strong> À MONSIEUR DE BELLIÈVRE.</strong><discours loc="CathMed" id="650505.LCM02.BAZA" date="1565—5mai">
  <p> Monsieur de Bellièvre, vous faisant le Roy monsieur mon fils ample responce sur le contenu en vostre dépesche du XIUe du passer il ne me reste de quoy je vous puisse faire la présente plus longue, si ce n'est que vous nous donnez encores quelque peu de temps au lieu où vous estes pour achever ce que vous y avez sagement commancé et poursuivy jusques à présent, affin que avant vostre parlement, s'il est possible, toutes choses y soient si bien et seurement establies et pacifiées que nous ne soyons plus en crainte d'y veoir advenir nouveau trouble et mutinement. Vous ferez payer aux sieurs de la Ligue grise une année de leurs pensions suivant le roolle que vous en avez faict dresser et moyennerez qu'ilz s'en contantent, coume font les autres cantons des Ligues de Suysse, estant bien marrye qu'il ne s'y peutmieulx faire pour ceste année; mays je donneray ordre que en la prochaine ilz en auront deux, n'ayant autre plus grant désir que de nous veoir tellement quictes de leur costé que le payement de leursdictes pensions soyt réduict pour estre faict d'année en année, ainsi que du passé. Pryant Dieu, Monsieur de Bellièvre, qu'il vous ayt en sa garde.</p>
  <p> Escript à Bazas, le <hi style="font-variant: small-caps">v</hi><sup><small>e</small></sup> jour de may 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='650506.LCM02.BAZA.a'>Lettre n° 650506.LCM02.BAZA.a<a href="https://beatricemundo.github.io/lettresmedicis6466/#650506.LCM02.BAZA.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650506.LCM02.BAZA.a" date="1565—6mai">
  <p> Mon cousin, depuis le parlement du sieur de Renboillet, j'ai receu vostre lettre par le commissaire Villers, présent porteur, et si ce qu'il nous dist du passage à Paris de mon cousin le prince de Condé1 est véritable et que sa santé ne soyt point empirée, je m'asseure que vous l'aurez veu, et qu'il est bien avant en chemin de nous venir trouver. Très ayse d'entendre que toutes choses vont à Paris de jour en jour en plus grande transquillité pour le bon ordre que vous y donnez, et pour ce qu'il n'est rien survenu depuis sondit partement, je ne vous feray plus longue lettre, pryant Dieu vous avoir en sa saincte et digne garde.</p>
  <p> Escript à Bazas, le <hi style="font-variant: small-caps">vi</hi><sup><small>e</small></sup> jour de may 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650506.LCM02.BAZA.b'>Lettre n° 650506.LCM02.BAZA.b<a href="https://beatricemundo.github.io/lettresmedicis6466/#650506.LCM02.BAZA.b">↑</a></h2><strong> À MONSIEUR DE MATIGNON, CHEVALIER DE L'ORDRE DU ROT MONSIEUR MON FILZ, SON LIEUTENANT AU GOUVERNEMENT DE NORMANDIE.</strong><discours loc="CathMed" id="650506.LCM02.BAZA.b" date="1565—6mai">
  <p> Monsieur de Matignon, vous faisant le Roy mon filz bien ample responce sur le contenu en vostre dépesche du xxvmC du passer tout ce que je vous diray, de ma part, ne sera que de vous prier que vous faictes bien prendre garde aux passaiges, que personne ne passe avec armes prohibées et deffendues qui ne soyt arresté tout incontinant et au demeurant faictes si songneusement et exactement observer les deffences faictes sur le port desdictes armes que, s'il y a personne qui s'ingère d'y contrevenir, il soyt chastié et pugny sur le champ.</p>
  <p> Vous verrez ce que le Roy mondict sieur et filz en a de nouveau faict expédier qui n'est pas, comme vous pouvez bien penser, sans grande occasion, mays ce n'est riens faicl, si vous autres qu'il a auctorisez pour faire observer sesdictes ordonnances n'y tenez la main si ferme et si roide que quiconque y contreviendra soyt, sans acception de personne, chastié si rigoureusement, et pour ce, d'aultant que vous aymez le bien de son service, faictes y le debvoir requis et tel qu'il doybt espérer de vous en cest endroict, pryant Dieu, Monsieur de Matignon, qu'il vous ayt en sa saincte garde.</p>
  <p> Escript à Bazas, le <hi style="font-variant: small-caps">vi</hi><sup><small>e</small></sup> jour de may 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='650511.LCM02.MOMO'>Lettre n° 650511.LCM02.MOMO<a href="https://beatricemundo.github.io/lettresmedicis6466/#650511.LCM02.MOMO">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650511.LCM02.MOMO" date="1565—11mai">
  <p> Mon cousin, depuis le parlement du sieur de Rambouillet, est arrivé Marchaulmont qui nous a dict le bon estât en quoy sont toutes choses par delà et monstre le mémoyre que lui aviez baillé des advis que vous avez euz, à quoy le Roy monsieur mon filz vous faict responce. Reste quant au faiet de la charge baillée au sieur de Salvert, à quoy nous avons remys à adviser, s'il ce pourra autrement faire, quant Monsieur le chancellier sera rejoinct à ceste compaignye, encores que par advys du conseil il fut, lorsque l'on le depescha, regardé que l'on ne luy povoyt bailler autre chose que une commission, d'aultant que l'office de l'autre n'est point déclaré vacant et aussy que, quant bien il y auroit vacation, c'est une résolution généralle faicte de ne bailler doresnavant plus d'offices, sinon en commission, de laquelle il me semble que vous povez cependant faire joyr ledict sieur de Sal vert. Vous verrez au surplus, mon cousin, l'ordonnance faicte pour arrester le cours du port des armes deffendues, qui vont trop impugnément par ce royaume, que je vous prie faire incontinant publier et tellement y serrer la main que l'exemple du bien que vous y ferez en votre gouvernement serve aux autres et croyre que ce sera chose dont vostre maistre recevra grant contantement. Pryant Dieu, mon cousin, vous avoir en sa garde.</p>
  <p> Escript de Mont de Morsean, le <hi style="font-variant: small-caps">xi</hi><sup><small>e</small></sup> jour de may 1565.</p>
  <p> J'oubliois à vous advertir, mon cousin, que le Roy monsieur mon fils n'entend pas que la permission qu'il a baillée à mon cousin Monsieur le cardinal de Lorraine et aussi à Monsieur l'amyral d'estre accompaignez, chacun d'eulx, de quarente hommes portans pistolles et harquebuz, soyt comprise en ceste deffense, et à ceste fin leur en a de nouveau faictexpédier à chacun ung brevet, affin qu'ils n'y soient aucunement empeschez.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650513.LCM02.MOMO'>Lettre n° 650513.LCM02.MOMO<a href="https://beatricemundo.github.io/lettresmedicis6466/#650513.LCM02.MOMO">↑</a></h2><strong> À MON COUSIN MB LE MARÉCHAL DE MONTMORENCY.</strong><discours loc="CathMed" id="650513.LCM02.MOMO" date="1565—13mai">
  <p> Mon cousin, ma lettre ne sera pas longue, car elle n'est aussy que pour vous prier que vous donniez ordre à la Ferté-Milon aux choses dont vous escript le Roy monsieur mon fils, affin d'y accommoder si bien ceulx des deux religions et qu'ilz n'ayent poinct occasion de venir à aucune aigreur ny altercation les ungs avec les aultres; priant Dieu, mon cousin, vous avoir en sa garde. Escript au Mont de Marsan, le <hi style="font-variant: small-caps">xiii</hi><sup><small>e</small></sup> jour de may 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650516.LCM02.MOMO'>Lettre n° 650516.LCM02.MOMO<a href="https://beatricemundo.github.io/lettresmedicis6466/#650516.LCM02.MOMO">↑</a></h2><strong> À MONSIEUR DE CARCES, LTEUTZirATT EN PROVENCE DE MONSIEUR LE COMTE DE TESDE.</strong><discours loc="CathMed" id="650516.LCM02.MOMO" date="1565—16mai">
  <p> Monsieur de Carces, je serois bien marrie de voir ce pauvre pays de Provence que j'estimois estre réduit en grande pacification retourner aux misères et calamitez que m'escripvez, mais j'espère que, ayant entendu la bonne volonté du Roy monsieur mon filz et sa résolution là où ilz ne la voudroient suivre, qu'ilz mettront de l'eau dans leur vin et seront plus sages et plus obéissans que vous ne craignez, car ilz ont de quoy se contenter et remercier Dieu et le Roy monsieur mon filz de ce qu'ilz ne sont travaillés, mais qu'on les laisse revenir en leurs maisons en toute paix et tranquillité, sans plus les rechercher des choses passées. Il est vray que j'entends bien qu'ilz voudroient bien avoir une abolition ou pardon général, mais il n'est pas à propos de le faire, pour ce que la conséquence en seroit trop grande pour tout le reste du royaume; mais ilz auront main levée de leurs biens el en feront la récolte, puisqu'ilz le désirent, et en jouiront paisiblement, sans qu'iiz soient contraintz pour ceste occasion de se mettre aux champs et reprendre Les armes, car personne ne leur donnera empeschement, et s'ilz le font, asseurez-vous que tout ce qui s'en meslera en maudira l'heure, car al n'y aura rien espargné qu'on en fasse une si rigoureuse punition qu'il en sera mémoire d'icy à mille ans, parce que toutes choses laissant nous y tournerons la teste et n'en partirons jamais que la vengeance n'en soit faite exemplaire à la postérité. Quant aux autres particularitez, l'on mande au comte de Tende et président de Morsan de nous en rendre compte et les rai- sons pourquoy ilz n'empeschent que telles choses se fassent, affin qu'ilz y pourvoient de façon que le pays en soit en paix et en repos et les édictz du Roy monsieur mon filz soient suivis et entretenus; à quoy, de vostre part, je vous prie tenir la main, car je sais combien vous avez de parti et estes aymé en ce pays et combien l'on vous croira, ne voulaut faillir à vous dire que m'avez fait fort grand plaisir de m'avoir ainsi advertie de ce qu'il vous a semblé concerner le service du Roy monsieur mon filz et avoir besogne qu'il en fut adverty, comme je vous prie faire quand semblable occasion se présentera; et quant à vostre évocation nous n'en pouvons rien faire pour ceste heure, n'y estant Monsieur le Chancelier, et que il fault que telles choses se communiquent.</p>
  <p> Quand il sera icy, s'il y a quelqu'un à qui vous donniez charge de rappeler, asseurez-vous qu'il y sera fait tout ce qui se pourra bonnement faire, comme je feray en toutes choses qui se présenteront pour vostre bien et grandeur, comme je sçay que le méritez et que j'en ay la volonté, comme j'en donne charge à ce porteur vous dire, priant Dieu, Monsieur de Carces, vous avoir en sa saincte et digne garde.</p>
  <p> Au Mont de Marsan, le <hi style="font-variant: small-caps">xvi</hi><sup><small>e</small></sup> jour de may 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650521.LCM02.MOMO'>Lettre n° 650521.LCM02.MOMO<a href="https://beatricemundo.github.io/lettresmedicis6466/#650521.LCM02.MOMO">↑</a></h2><strong> À MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650521.LCM02.MOMO" date="1565—21mai">
  <p> Mon cousin vous verrez ce que le Roy monsieur mon filz vous escript1 pour faire cesser ces bruyts qui ont travaillé et travaillent encores ce royaume, dont je desire veoyr le fruict pour l'advenyr et pense que l'on ne pourroytprendre ung meilleur advis bien executé comme je m'asseure que vous y sçaurez bien tenir la main, dont je vous prie tant affectueuzementque je puys, en vous asseurant que vous ne sçauriez aussi faire chose plus agréable au Roy mondict filz que de lenyr Parys vuyde de toutes armes, et y faire garder les ecditz, commevous sçavez estre lieutenant de vostre maistre, pryaht Dieu, mon cousin, vous avoyr en sa saincte et digne garde. Escript au Mont de Marsan, le XXIC jour de may 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650523.LCM02.MOMO'>Lettre n° 650523.LCM02.MOMO<a href="https://beatricemundo.github.io/lettresmedicis6466/#650523.LCM02.MOMO">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="650523.LCM02.MOMO" date="1565—23mai">
  <p> Mon cousin, vo.us verrez ce que le Roy monsieur mon filz vous escript de l'advertissement qu'il a de Prouvence que les corsayres font tous les maulx du monde en noz costes de Prouvence et de Languedoc, où ils prennent une infinité d'ames, dont il les faultempescher [autant] qu'il pourra, et pour ceste occasion il est besoing de faire marcher là ès lieux là où ilz peuvent descendre, les dix enseignes que vous avez en Languedoc avecques la gendarmerye et que vous les départez ès lieux où ilz se puissent secourir les ungs les aultres. Voyez la monstre de la gendarmerye qui se va faire; incontinant les compaignyes partiront de là et s'en iront droict aux lieux là où vous leur ordonnerez, et faudra qu'elles n'en bougent que nous ne voyons ce que deviendra cest oraige; car ils peuvent plus servir là qu'aux lieux là où ilz sont, et sur ce je prieray Dieu, mon cousin, vous avoir en sa saincte et digne garde. Du Mont-de-Marsant, ce <hi style="font-variant: small-caps">xxiii</hi><sup><small>e</small></sup> jour de may 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650525.LCM02.TART'>Lettre n° 650525.LCM02.TART<a href="https://beatricemundo.github.io/lettresmedicis6466/#650525.LCM02.TART">↑</a></h2><strong> À MON COUSIN MONSIEUR DE MONTMORENCY, MARÉCHALDE FRANCE.</strong><discours loc="CathMed" id="650525.LCM02.TART" date="1565—25mai">
  <p> Mon cousin, après que le Roy monsieur mon filz a oy tout ce que luy a dict, de vostre part, le sieur de Remboillet et qu'il a bien veu ce que lui avez escript par luy et depuis faict dire par les deux gentilzhommes que avez envoyez il demoure neantmoings en sa première oppinion que vous vous accommoddiez à ce que vous porta ledict sieur de Remboillet, comme vous verrez par ce qu'il vous escript2; qui me faict vous prier le satisfaire en cest endroict et vous asseurer que ce sera vostre satisfaction mesmes, ainsy que j'ai donné charge au sieur de la Forest, présent porteur, vous dire plus amplement, dont je vous prye le croyrecomme moy mesmes; pryant Dieu, mon cousin, vous donner ce que désirez. De Tartas, le <hi style="font-variant: small-caps">xxv</hi><sup><small>e</small></sup> jour de may 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650602.LCM02.BAYO'>Lettre n° 650602.LCM02.BAYO<a href="https://beatricemundo.github.io/lettresmedicis6466/#650602.LCM02.BAYO">↑</a></h2><strong> À MONSIEUR DE MONTMORENCY, MARÉCHALDE FRANCE.</strong><discours loc="CathMed" id="650602.LCM02.BAYO" date="1565—2juin">
  <p> Mon cousin, la dépesche que vous a portée le sieur de la Forest vous aura servy de responce à ce que nous dist de vostre part le cappitaine Malherbeprésent porteur avecques ce que le Roy monsieur mon filz vous en escript présentement; qui me gardera vous en faire plus longue lettre, d'aultant aussy qu'il n'est ryens survenu depuis son partement, sinon pour vous dire, mon cousin, que je suis merveilleusement ayse d'entendre que les choses continuent à passer de delà en telle transquillité; pryant Dieu, mon cousin, vous avoir en sa garde.</p>
  <p> Escript à Baionne, le ne jour de juing 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650604.LCM10.BAYO'>Lettre n° 650604.LCM10.BAYO<a href="https://beatricemundo.github.io/lettresmedicis6466/#650604.LCM10.BAYO">↑</a></h2><strong> À MONSIEUR DE BELLIEVRE.</strong><discours loc="CathMed" id="650604.LCM10.BAYO" date="15654juin">
  <p> Monsieur de Bellievre, je pensoys que le tresorier des Ligues deust faire payer à la Ligue Grise aussi bien les pensions particulieres que les generales, ainsi que je luy avoys faict escripre; mais, à ce qu'il m'a mandé, les <hi style="font-variant: small-caps">ix xx</hi><sup><small>m</small></sup> livres qui luy ont esté fournyz ne sont pas suffisans pour tout cela, qui a esté l'occasion pour laquelle il n'a faict satisfaire à ladicte Ligue Grise que en general. Mais pour ce que je crains que les Grisons, voyans les Suysses satisfayctz pour le particulier et eulx non, preignent occasion de quelque nouveau trouble, comme je m'asseure qu'ilz n'en auront poinct faulte de bons solliciteurs, je mande au S<sup><small>r</small></sup> d'Orbaiz et audict tresorier des Ligues que, de certaines parties qui sont en Suysse, tant de reste desdictes <hi style="font-variant: small-caps">ix xx</hi><sup><small>m</small></sup> livres que de quelques autres deniers, et aussi par la faveur de leur credict, ilz trouvent moyens de vous envoyer promptement la somme qui est necessaire pour payer les pensions particulieres desdictes Ligues Grises, pour une année, ainsi que l'ont esté les Suysses; de sorte qu'ilz ne se puissent pretendre moings favorisez que eulx ny plus mal traictez, et par ce moyen soyt levé tout le mescontentement qu'ilz pourroient recevoir d'un tel retardement. Vous tiendrez main à ce que, si tost que ledict argent sera arrivé par delà, le payement s'en face aux particuliers pensionaires. Et quant à vostre congé, j'en ay parlé au Roy Monsieur mon filz qui le vous a accordé; mais c'est à la charge que vous ne vous mecterez en chemyn pour le venir trouver, que premierement vous n'ayez faict entierement satisfaire audict paiement, et croyez les choses de delà si bien disposées, qu'il ne s'y puisse plus craindre de nouveau tumulte et brouillement : dont, ledict paiement faict, vous l'advertirez, pour lors vous envoyer vostredict congé par escript, auquel, estans les choses en bon estat, vous pouvez estre asseuré qu'il ne vous y sera faicte aucune difficulté ny prolongement. Cependant continuez à nous faire part de voz nouvelles et de tout ce que vous pourrez aprendre de voz voisins de toutes partz. Priant Dieu, Monsieur de Bellievre, qu'il vous ayt en sa saincte garde.</p>
  <p> Escript à Bayonne, ce <hi style="font-variant: small-caps">iiii</hi><sup><small>e</small></sup> jour de juing 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='650605.LCM02.BAYO'>Lettre n° 650605.LCM02.BAYO<a href="https://beatricemundo.github.io/lettresmedicis6466/#650605.LCM02.BAYO">↑</a></h2><strong> À MONSIEUR D'HUMIÈRES, LIEUTENAGNETNERAALUGOUVERNEMDEENPTIGARDrF.</strong><discours loc="CathMed" id="650605.LCM02.BAYO" date="1565—5juin">
  <p> Monsieur de Humières, j'ai receu vosrre lettre du XXIX" du passé, au contenu de laquelle il a jà esté satisffait pour la pluspart; car les six mortepayes du chasteau de Péronne ont esté creuz et augmentez de six aultres qui sont jà couchez en l'estat, de façon qu'il y en a douze de présent qui seront payez suivant les assignations ordinaires, ainsi que les garnisons des places de frontière et que mon compère Monsieur le Connestable m'a asseuré le vous avoyr escript par cy-devant. Quant à celluy qui est vostre lieutenant au chasteau et à la ville, estant bien raisonnable qu'il ayt le mesme traictement que reçoivent les lieutenans des cappitaines des autres places de la frontière, j'ay tant faict que le Roy monsieur mon filz a commandé qu'il soyt doresnavant employé en l'Estat de l'extraordinaire à la raison de xxx livres par moys; et pour ce qu'il n'y a eu moyen de faire riens ordonner en ceste année pour les réparations de voslre place, je vous ay cy-devant faict escrire que vous advisissiez quelz deniers patrimoniaulx et d'octroy ont les majeurs et eschevins de vostredicte place et fassiez tant envers eulx qu'ilz les emploiassent à la réparation des choses qui y sont les plus nécessaires pour estre ung effet duquel ils receveront la principale utilité. Si vous voyez qu'il y ayt moyen de les y conduire, faictesqu'ilzmectent la main au chasteau, si c'est l'endroict qui presse le plus; et s'ilz y font quelque difficulté et qu'ilz vueillent recouvrer lesdicts deniers pour les employer en banquetz, despenses superflues et voiages inutiles, comme ils font assez souvent, advertissez m'en et je vous feray envoyer la provision qui sera nécessaire pour les y contraindre et principalementpour les deniers d'octroy qui ne doivent estre employez que aux fortiffieations de leurdicte ville et non ailleurs. J'ay parlé au trésorier de l'Espargne pour l'assignation d'une partye de ce qui vous est deu de vos estatz en attendant qu'il se puisse pourveoyr; au demourant il m'a dict que ce sera pour le retour de ce voiaige, que, après avoir veu ce que pourront porter les finances du Roy mondict sieur et fils, il sçaura mieulx juger de quoy il vous pourra bailler ladicte assignation. Vous aurez ceste patience et je tiendrai tousjours main que vous soyez traicté bien et favorablement, priant Dieu, Monsieur de Humières, qu'il vous ayt en sa garde. Escript à Bayonne, le <hi style="font-variant: small-caps">v</hi><sup><small>e</small></sup> jour de juing 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='650607.LCM02.BAYO'>Lettre n° 650607.LCM02.BAYO<a href="https://beatricemundo.github.io/lettresmedicis6466/#650607.LCM02.BAYO">↑</a></h2><strong> À MON COUSIN MONSIEUR LE PRINCE DE PORTIEN.</strong><discours loc="CathMed" id="650607.LCM02.BAYO" date="1565—7juin">
  <p> Mon cousin, vous avez peu entendre comme le Roy monsieur mon filz aiant entendu les differans qui estoient survenuz en la maison de Nevers à cause de la succession de feu monsieur de Nevers, dernier mort, vostre beaufrère a voulu le tout evocquer à luy, affin de vous mectre d'accord avec voz seurs sans que voz affairesprissent longueur de justice, par laquelle voye peu de profict et d'amityé se confirment; laquelle sienne voulonté pour vous faire paroistre, il vous auroit faict donner assignation en son conseil privé au deuxiesme de may dernier passé, espérant que par mesme moyen vous trouveriez en ce lieu, où j'atends la royne d'Espagne ma fille, pour accompagner le Roy monsieur mon filz, et d'autant que je n'ay entendu que vous soyez encores en chemain, j'ay bien voulu vous mander de rechef et vous pryer partir incontinent. Altant, mon cousin, je prye Dieu vous avoir en sa garde. À Bayonne, ce VIle jour de juing 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650609.LCM02.BAYO'>Lettre n° 650609.LCM02.BAYO<a href="https://beatricemundo.github.io/lettresmedicis6466/#650609.LCM02.BAYO">↑</a></h2><strong> À MONSIEUR DU FERRIER.</strong><discours loc="CathMed" id="650609.LCM02.BAYO" date="1565—9juin">
  <p> Monsieur du Ferrier, nous ne vous ferons aultre responce au contenu de vostre dépesche du dixiesme du passé pour n'y avoir chose qui la mérite, seullement vous prierons nous de nous donner ordinairement adviz de tout ce que vous pourrez apprendre du progrez de l'armée du Grand Seigneur et des aultres occurances qui surviendront au lieu où vous estes, et vous diray davantaige que celluy que vous m'avez mandé avoir escript d'Espaigne que nous ne verrions point pour ce coup la royne ma fille, n'a pas esté bien adverty, car elle est de ceste heure bien fort avant en chemin et faict la fesle de Panthecoste à Tholozelte pour se rendre icy vers la fin de la sepmaine prochaine. J'ay veu le mémoyre que vous m'avez envoyé des besoignes que Petremol me faict venir de Levant et seray bien ayse que estans arrivées en voz mains vous les me faictes incontinant tenir et bien seurement; qui est tout ce que vous aurez de moy pour ceste heure, suppliant le Créateur vous donner, Monsieur du Ferrier, ce que désirez. Escript à Bayonne, le <hi style="font-variant: small-caps">ix</hi><sup><small>e</small></sup> jour de juing 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
  <p> L'on nous veult icy faire acroyre que Nostre Sainct Père et le duc de Florenze arment du cousté de Boloigne et qu'il y a quelque assurance que ce soit contre Ferrare ou la Myrande; mandez nous incontinant ce que vous en pourrez entendre et descouvrir, vous en enquérant dilligemment et secrettement.</p>
</discours>


</article><article><h2 id='650612.LCM10.BAYO'>Lettre n° 650612.LCM10.BAYO<a href="https://beatricemundo.github.io/lettresmedicis6466/#650612.LCM10.BAYO">↑</a></h2><strong> À NOSTRE TRES SAINCT PERE LE PAPE.</strong><discours loc="CathMed" id="650612.LCM10.BAYO" date="156512juin">
  <p> Tres Sainct Pere, le Sieur de Rambouillet, gentilhomme de la Chambre du Roy nostre très cher Seigneur et filz, fera entendre à Vostre Saincteté l'occasion qui nous a mise de le depescher devers elle, selon la charge et commandement exprès que nous lui en avons donné. Sur quoy Vostre dicte Saincteté se contentera de prester audict Sieur de Rambouillet la mesme audience, foy et creance qu'elle daigneroyt fere à nous mesmes; et nous supplierons à tant le Createur, Très Sainct Pere, que icelle Vostredicte Saincteté il vueille longuement maintenir, preserver et garder au bon regime et governement de nostre mere Saincte Eglise.</p>
  <p> Escript à Bayonne, le <hi style="font-variant: small-caps">xii</hi><sup><small>e</small></sup> jour de juing 1565.</p>
  <p> Vostre devote fille,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650612.LCM02.BAYO'>Lettre n° 650612.LCM02.BAYO<a href="https://beatricemundo.github.io/lettresmedicis6466/#650612.LCM02.BAYO">↑</a></h2><strong> À MONSIEUR DU FERRIER.</strong><discours loc="CathMed" id="650612.LCM02.BAYO" date="1565—12juin">
  <p> Monsieur du Ferrier, le sr de Rambouillet, présent gentilhomme ordinaire de la chambre du Roy monsieur mon filz, vous sçaura rendre si bon compte de la charge que nous luy avons donnée, allant par delà, que me remectant sur sa suffisance, je vous prieray seullement le croyre de ce qu'il vous dira en cest endroict de nostre part, comme vous vouldriez fayre moy-mesmes; suppliant le Créateur vous donner, Monsieur du Ferrier, ce que désirez.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650612.LCM02M.BAYO'>Lettre n° 650612.LCM02M.BAYO<a href="https://beatricemundo.github.io/lettresmedicis6466/#650612.LCM02M.BAYO">↑</a></h2><strong> À MON COUSIN LE DUC DE FLORENCE.</strong><discours loc="CathMed" id="650612.LCM02M.BAYO" date="1565—12juin">
  <p> Le Roy monsieur mon fils envoyantà Rome le sieur de Rambouillet, gentilhomme ordinaire de sa chambre, j'ay bien voulu luy commander vous voir en passant et visiter de ma part et vous conter des nouvelles et occasions de deçà; sur quoy me remettant de sa suffisance, je feray fin, priant Dieu, mon cousin, vous avoir en sa saincte et digne garde. De Bayonne, le XJle jour de juing 1565. Yostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650615.LCM02.BAYO'>Lettre n° 650615.LCM02.BAYO<a href="https://beatricemundo.github.io/lettresmedicis6466/#650615.LCM02.BAYO">↑</a></h2><strong> À MON COUSIN MONSIEUR DE MONTMORENCY, MARÉCHALDE FRANCE.</strong><discours loc="CathMed" id="650615.LCM02.BAYO" date="1565—15juin">
  <p> Mon cousin, j'ay retenu icy assezlongtemps le cappitaine la Meaulce pour ce qu'il ne s'est poinct offert d'occasion de le vous renvoyer. Maintenantje veub bien vous advertyr que hier la royne ma fille arriva à St Jehan de Luz, où le Roy monsieur mon filz et moy estions allez l'attendre et ce jourd'huy l'avons amenée en ceste ville, qui nous est le plaisir et le contantement que vous pouvez penser; et eusse bien désiré que vous et ma cousine vostre femme, en eussiez eu vostre part; maiz vostre présence a esté et est la plus utille pour y contenir toutes choses au bon estat auquel j'entendz qu'elles sont. Au demeurant, mon cousin, veoyant qu'il se présente tous les jours infiniz libelles et autres escriptz imprimez qui ne servent que à aigrir les choses, et que jusques icy il s'est trouvé peu de remeddes pour en retenir le cours, il a esté résolu au conseil du Roy mondiet fils de réduyre les ymprimeurs de tout ce royaulme à certain nombre; ce qui se fera plus aysément, quant nous sçaurons combien il y peult avoir de ceste heure à Paris et vostre advis sur le nombre raisonnable qu'il y en fauldroyt laisser; qui me faict vous prier, mon cousin, donner ordre d'en sçavoir la vérité et la m'escripre avec vostre advis sur ce pour après y pourveoir, ainsy que verrons qu'il sera plus à propoz, m'advertissant quant et quant de tout ce qui s'offrira par delà ^Pryant Dieu, mon cousin, vous donner ce que désirez. De Bayonne, le <hi style="font-variant: small-caps">xv</hi><sup><small>e</small></sup> jour de juing 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650600.LCM02.BAYO'>Lettre n° 650600.LCM02.BAYO<a href="https://beatricemundo.github.io/lettresmedicis6466/#650600.LCM02.BAYO">↑</a></h2><strong> À MESSIEURS LES ÉCHEVINS DE PÉRIGUEUX.</strong><discours loc="CathMed" id="650600.LCM02.BAYO" date="1565—(Du20au25juin)">
  <p> Messieurs, ayant le Roy monsieur mon fils entendu l'élection que vous voulez faire d'un nouveau maire pour ceste année, il vous a bien voulu escripre la présente pour vous faire entendre sur ce son intention, affin que vous regardiez de l'ensuyvre et vous y accomeder, comme je m'asseure que vous ferez, car ce faisant vous lui donnerez occasion de se contenter grandementde vous, comme faisant aultrement, il en aura beaucoup de maulvaise satisfaction et affin que vous ne penziez que ce soit pour rompre ou altérer voz privilèges, il vous envoie ce porteur exprès pour vous faire entendre les raisons qui l'ont meu à ce faire, lesquelles par vous entendues, je ne doubte poinct que suivant l'obéissance et la fidélité que avez tousjours monstréeà son service, vous ne faciez entierement ainsi qu'il vous commande comme en chose qui vous sera grandement utile et à lui bien agréable. Priant Dieu vous tenir en sa saincte garde.</p>
  <p> De Baionne, le jour de juin 1565.</p>
</discours>


</article><article><h2 id='650622.LCM02.BAYO'>Lettre n° 650622.LCM02.BAYO<a href="https://beatricemundo.github.io/lettresmedicis6466/#650622.LCM02.BAYO">↑</a></h2><strong> À MONSIEUR DE BELLIÈVRE.</strong><discours loc="CathMed" id="650622.LCM02.BAYO" date="1565—22juin">
  <p> Monsieur de Bellièvre, le Roy monsieur mon filz vous faict entendre1 l'ordre qu'il a donné pour satisfaire au contenu des deux estatz que vous lui avez envoyez par ce porteur et especialemect au payement des pensions particulières des Grisons et est bien asseuré que vous n'avez faict l'augmentation qui se trouve audiet estat que à l'extrémité et que, s'il y eut moyen d'eu sortir à meilleur marché, vous n'y eussiez riens oublié de ce qu'il a tousjours congneu en vous de vostre accoustumée fidélité. Ce sera à ceulx qui manieront ceste charge de faire la réduction desdictes pensions à mesure que les particuliers pensionnaires viendront à mourir, pour réduire ceste despence qui est excessive à une plus modérée avec le temps. Le principal sera en actendant qu'ilz soient payez d'une année de leursdictes pensions, ainsi que vous l'avez arresté et accordé avec eulx, que vous les entretenez tousjours en telle doulceur et amityé qu'il ne se meuve riens parmy ce peuple là qui soit pour les faire de nouveau tumultuer. Pryant Dieu, Monsieurde Bellièvre, qu'il vous ayt en sa saincte garde. Escript à Bayonne, le <hi style="font-variant: small-caps">xxii</hi><sup><small>e</small></sup> jour de juing 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='650629.LCM02.BAYO'>Lettre n° 650629.LCM02.BAYO<a href="https://beatricemundo.github.io/lettresmedicis6466/#650629.LCM02.BAYO">↑</a></h2><strong> À MONSIEUR DU FERRIER.</strong><discours loc="CathMed" id="650629.LCM02.BAYO" date="1565—29juin">
  <p> Monsieur du Ferrier, la présente ne sera que pour acompaigner celle que le Roy monsieur mon filz vous escript présentement1 et vous dire comme nous avons encores icy la royne d'Espaigne ma fille à laquelle nous faisons toute la merveilleuse chère qu'il nous est possible, et pour n'avoir autre chose à vous dire pour ceste heure, je ne vous feray ceste lettre plus longue que pour prier Dieu vous donner, Monsieur du Ferrier, ce que désirez, Escript à Bayonne, le <hi style="font-variant: small-caps">xxix</hi><sup><small>e</small></sup> jour de juing 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650630.LCM02.BAYO'>Lettre n° 650630.LCM02.BAYO<a href="https://beatricemundo.github.io/lettresmedicis6466/#650630.LCM02.BAYO">↑</a></h2><strong> À MON COUSIN MONSIEUR DE MONTMORENCY, MARÉCHALDE FRANCE.</strong><discours loc="CathMed" id="650630.LCM02.BAYO" date="1565—3ojuin">
  <p> Mon cousin, pour respondre à vostre lettre du XIIII" de ce moys, j'ay esté très aise d'entendre que vous avez donné ordre à la publication des lettres qui vous furent envoyées pour la deffence de porter pistolles et harquebouzes, et m'asseure que vous la ferez soigneusement observer, comme je le désire et est nécessaire pour oster cette licentieuse coustume que ung chascun a prins d'en porter indifféremment, dontje vouldroysbien qu'il y eust quelque ung de chastié si à bon essient que les autres y prinssent exemple. Quant à ce qui vous a esté mandé pour changer le lieu de la presche establi à la Ferté-Myllon, j'ay considéré les remonstrances que sur ce vous faictes par vostredicte lettre, suyvant lesquelles il a esté trouvé bon au conseil du Roy monsieur mon filz ne changer ne innover aulcune chose de ce qui est jà pour cest effect estably, attendant le retour du Roy mondict fils par delà, que avecques plus de lumyère il sera pourveu à ce qui sera nécessaire. Cependant je vous prye, mon cousin, donner ordre que toutes choses y soyent contenues en la plus grande tranquilité que faire se pourra. J'ai veu ce que m'avez aussi escript pour le sieur de Bussy Seriinghan, auquel, pour les mesmes causes seullement qu'il a esté mandé aux autres, fut escript ne se trouver point à Parys non sans meure délibération; pour ce désire le Roy mondict fils et moy qu'il se contienne pour quelque temps et qu'il ne soyt pas le premyer à contrevenir au commandement qui lui en a esté faict, qui seroyt ouvrir le chemyn aux aultres, ce qu'il ne veult pas, et ne lui sçauriez faire service plus agréable que de tenyr la main que ces te sienne volonté en cest endroict soyt bien observée. Au demourant, mon cousin, je veoy par vostredicte lettre que vous n'avez pas trouvé bon de vous accommoderà ce qui vous a esté de rechef mandé par le sieur de la Forest, ce que j'eusse bien désyré et que vous voulzissiez suyvre l'advys et le conseil de ceulx qui vous ayment et désyrent vostre contantement, ce que j'espère que le temps vous fera congnoistre, dont je ne vous diray autre chose pour le présent; pryant Dieu, mon cousin, vous avoyr en sa saincte et digne garde. Escript à Bayonne, le dernier jour de juing 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650000.LCM10.SL'>Lettre n° 650000.LCM10.SL<a href="https://beatricemundo.github.io/lettresmedicis6466/#650000.LCM10.SL">↑</a></h2><strong> À LA ROYNE DE NAVARRE, MA SEUR.</strong><discours loc="CathMed" id="650000.LCM10.SL" date="1565—Juin-juillet">
  <p> <rs type="personne-famillepouvoir">Ma seur</rs>, <rs type="passage-pouvoir">j'é reseu vostre letre et veu set que me mandés, à quoy je delibere que <rs type="personne-famillepouvoir">le Roy mon fils</rs> donne tel haurdre que tels desordres n'aviegne plus; et, yncontinent que <rs type="personne-pouvoir">monsieur le chanselier</rs> sera yci, je lui en parleré et en playn conseil, afin d'i aviser, de fason que la justice daurenavent soye mieulx fayte que n'a aysté juques ysi, qui ayst la chause du monde qui me paise le plus sur le cœur, que de la voyr si mal aministraye et <rs type="personne-famillepouvoir">le Roy mon fils</rs> si mal haubei de tout couté et ses aydis si mal aubservoys; car, il fault dire la verité : personne ne les aubserve, chause si yndingne et de si grande repreansion, que je m'ebeys de seulx qui y contreviegnent coment heune aystreme peur d'estre à la fin chatiés; car yl doyt et vueult aystre haubei aultent que <rs type="personne-famillepouvoir">Roy</rs> qui ayst aysté d'avant luy, ne [que] tous le desaubeise</rs>. <rs type="passage-famillepouvoir">Je vous suplie, <rs type="personne-famillepouvoir">ma seur</rs>, tenés la mayn qu'i le [soit] aù vous aystes; et quant vostre santé [sera tel]le [que] pouré sortir, vené nous trover; car nous aprochon de cheu vous, où yl fault que nous veniés resevoyr, et vous y voyré heune compagnie qui vous ayme et desire le vous fayre conetre en tout set qu'il vous touche, principalement selle que savés de tout temps come vous ha aymaye</rs>, qui est</p>
  <p> <rs type="personne-famillepouvoir">Vostre bonne sœur</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650706.LCM02.SL.a'>Lettre n° 650706.LCM02.SL.a<a href="https://beatricemundo.github.io/lettresmedicis6466/#650706.LCM02.SL.a">↑</a></h2><strong> À MB MON FILS LE ROY CATOLIQUE.</strong><discours loc="CathMed" id="650706.LCM02.SL.a" date="1565—6juillet">
  <p> Monsieur mon fils, s'en retournant le duc d'Albe ver V. M. n'é voleu fallir de la remersier par la presante de la visitation que par lui nous avés fayst fayre et de l'hauneur que nous havés fayst de nous avoir laysé jeuqeues asteure la royne vostre famme, laquele avons trouvaye tieule, que nous fayst bien conestre le trétement que là resouit près V. M., qui nous haublige de plus en plus de augmenter la volanté, si ayle set peult davantage, de vous povoyr fayre servise, cet que je panse avoir si clérement décléré à la royne ma fille et au duc d'Albe que n'est besouin d'ennuyer de plus longue lettre V. M., et fayré fin, la suplient, puisqu'y n'a pieu à Dieu me fayr si heureuse que de vous voyr, que ne lésé pour cela de me tenir en bonne grase, come la chause que désire le plus Vostre bonne mère,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650706.LCM02.SL.b'>Lettre n° 650706.LCM02.SL.b<a href="https://beatricemundo.github.io/lettresmedicis6466/#650706.LCM02.SL.b">↑</a></h2><strong> À MONSIEUR MON FILS LE ROY CATOLIQUE.</strong><discours loc="CathMed" id="650706.LCM02.SL.b" date="(1565—6juillet)">
  <p> Monsieur mon fils, je ne vous puis asés affeclionnémentremersier du bien et hauneur que m'avés fayst de me donner cet contentement de voyr la royne ma fille, laquele j'é trové tele que le Roy mon fils et moy aveques tout set royaume vous sommes aubligés du bon trétement qu'ele resoui L; qui vous peult assurer de plus en plus de l'amytié que porte le Roy vostre frère hà Vostre Majesté, laquele par ceste veue sera redublaye, ynsin que la reyne vostre femme pourra plus emplement dire hà V. M., et ausi de sel que ha aysté aresté en sa présance et du duc d'Albe, et Don Jouan Manrique, y estant le Roy vostre frère et mon fils d'Orléans, et mes cousins, le cardinal de Bourbon, de Guise, duc de Monpansier, le conestable, et le maréchal de Bourdillon et cela2 qui vous pourra asseurer de la volanté et zèle que avons à nostre religion et envie de vôyr toutes chauses au contantement du servise de Dieu, chause que n'oubliron et metron payne de si bien aysécuter qu'il an naura le contentement et nous le bien qu'en désirons, ynsin que plus emplement la royne madicte fille dira hà Vostre Majesté; qui sera cause que ne l'annuiré de plus longue lelre, m'aseurant qu'ele luy fayra entendre tous les aultres propos que avons heu ensemble pour la confirmation et augmentation de l'amytié qui est entre nous, chause que si privément n'eu se ausé dire hà aultre personne, et me remetent sur aylle, fayré fin en bésan ley meyn de Vostre Magesté. Vostre bonne mère et seur,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650706.LCM02.STJE.a'>Lettre n° 650706.LCM02.STJE.a<a href="https://beatricemundo.github.io/lettresmedicis6466/#650706.LCM02.STJE.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650706.LCM02.STJE.a" date="1565—6juillet">
  <p> Mon cousin, pour ce que le Roy monsieur mon filz ne vouldroit pas que la venue de la royne catholicque ma fille donnast occasion à beaucoup d'espritz irréquiétes de mettre en deffiance ses subjectz que l'on ayt voullu aucune chose innover au contraire du contenu en ses édicté de pacification et majorité et es déclarations qui ont esté encores depuys expédiées, il a advisé de faire la dépesche qui vous est présentement envoyée et de mander le semblableà toutes ses courtz de Parlemens, baillyz et sénéchaulx, affin que chascun de sa part face tel devoir à l'observation desditz éditz et déclarations et à la pugnicion de ceulx qui y contreviendront qu'il se puisse veoir obéy de tous sesdictz subjectz depuys le plus grand jusques au plus petit et son peuple en demeurey en repoz et trancquilité, et encores que je sois bien asseurée que vous ne fauldrez, de vostre part, à y tenir la main aussi ferme et roide que vous sçavez l'importance de la chose le requérir, si ne laisseray-je de vous en prier, de ma part, et par mesme moyen vous diray que ladicte royne ma fille s'est départye d'avec nous le ue de ce moys. Le Roy mondict sieur et filz l'a remenée au mesme lieu où il l'a voit receue, qui est sur le bort de la rivière qui fait la séparation de noz deux frontières, et je feuz ce jour là coucher à Hiron pour avoir le contentement de la veoir le pluslonguement que je pourroys. Nous n'avons parlé durant nostredicte entreveue que de caresses, festoyemens et bonnes chères et en termes généraulx du désir que chascun a à la continuation de la bonne amitié d'entre Leurs Majestez et à la conservation de la paix d'entre leurs subjectz, comme aussi à la vérité le principal fondement et occasion de ladicte entreveue n'a esté que pour avoir ceste consolation pendant que nous estions prochains de ces frontières de veoir ladicte royne ma fille et de n'en perdre une si bonne occasion. C'est, mon cousin, tout ce que j'ay à vous dire pour ceste heure, après avoir prié Dieu qu'il vous ayt en sa saincte garder Escript à St Jean de Luz, ce <hi style="font-variant: small-caps">vi</hi><sup><small>e</small></sup> jour de juillet 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650706.LCM02.STJE.b'>Lettre n° 650706.LCM02.STJE.b<a href="https://beatricemundo.github.io/lettresmedicis6466/#650706.LCM02.STJE.b">↑</a></h2><strong> À MON COUSIN LE MARQUIS DE BRANDEBOURG, ÉLECTEUR DU SAINT-EMPIRE.</strong><discours loc="CathMed" id="650706.LCM02.STJE.b" date="1565—6juillet">
  <p> Mon cousin, me remectantàla suffisance du jeune sieur de Lansac, gentilhomme ordinaire du Roy monsieur mon filz, de toutes les nouvelles que je vous sçaurois escripre de nostre entreveue avec la royne catholique ma fille et de certaines autres particularitez qui luy ont esté commises, je ne vous feray ceste-cy plus longue que de vous prier le croyre de ce qu'il vous dira de nostre part et par luy nous faire sçavoir de voz nouvelles et je vois prier Dieu, mon cousin, qu'il vous ayt en sa saincte garde. Escript à S1 Jehan de Luz, le <hi style="font-variant: small-caps">vi</hi><sup><small>e</small></sup> jour de juillet 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650707.LCM02.STJE'>Lettre n° 650707.LCM02.STJE<a href="https://beatricemundo.github.io/lettresmedicis6466/#650707.LCM02.STJE">↑</a></h2><strong> À MONSIEUR DE FOURQUEVAULX.</strong><discours loc="CathMed" id="650707.LCM02.STJE" date="1565—7juillet">
  <p> Monsieur de Forquevauls, la connoissance que j'ay de voz mérites et des bonnes et louables qualités qui sont en vous me faict vous choisir et eslire pour vous envoyer ambassadeur en Espaigne, d'autant qu'estant la principalle négociation qui se présente pour le jourdh'uy il m'a semblé estre bien requis et nécessaire d'y employer personnage de sens, de jugement et expérience pour aussi dignement et dextrement manier ceste charge là, comme il me semble estre requis pour le bien du service du Roy monsieur mon fils et l'entreténement et bonne intelligence qui est entre ces deux royaumes, de laquelle dépend tout le repos de la chrestienté. Je vous prie donques regarder à ce qui vous sera nécessaire pour vostre acheminement, afin d'y pourvoir et envoyer, avant que partir, vostre train par Arragon, qui sera beaucoup de temps gaigné, et nous venir trouver le plus tost que vous pourrez, affin de vous accomoder de ce qui sera besoing pour vostre voyage, comme l'on a accoustumé faire aux autres ambassadeurs, vous instruire de l'estat en quoy sont les affaires du jourd'hui et de ce que vous aurez principalement affaire à ce que, cella faict, vous en alliez en poste audiet Espaigne, là où sera le roy catholicque monsieur mon beau-fils, là où vostredict train pourra jà estre arrivé, vous asseurant qu'il importe tant au service du Roy monsieur mon fils d'y envoyer quelque personne propre pour ceste négociation que vous ne luy sçauriez faire plus de service que de haster vostre partement le plus que vous pourrez et vous diligenter de donner ordre à voz affaires, où estant vous serez si bien traicté que vous aurez occasion de vous en contenter. Et avant que partir l'on regardera de vous faire assigner de tout ce qui vous est deu, afin que vous ayez d'autant meilleur moyen de vous entretenir honorablement et supporter la despance qu'il est besoin de faire. Et d'autant que vous pourrez faire difficulté de perdre un gouvernement qui est beau et où vous avez moyen d'estre en repos pour l'advenir, je vous advise que le Roy monsieur mon fils vous employant en lieu important pour son service n'a pas délibéré de le vous faire perdre, ny vous l'oster, mais il y sera commis quelque homme de bien durant vostre absence qui y demeurera jusques à vostre retour. Et m'asseurant que ne refuserez poinct ceste charge, qui est pour le bien du service de vostre maistre, je ne vous en diray rien davantage, si n'est que je vous prie nous venir trouver le plus tost que vous pourrez et je prieray Dieu, Monsieur de Forquevauls, vous avoir en sa saincte et digne garde. De St Jehan de Luz, ce <hi style="font-variant: small-caps">vii</hi><sup><small>e</small></sup> jour de juillet 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650708.LCM02.STJE'>Lettre n° 650708.LCM02.STJE<a href="https://beatricemundo.github.io/lettresmedicis6466/#650708.LCM02.STJE">↑</a></h2><strong> À MONSIEUR DU FERRIER.</strong><discours loc="CathMed" id="650708.LCM02.STJE" date="1565—8juillet">
  <p> Monsieur du Ferrier, pour ce que je désire favoriser de ce qu'il me sera possibleles affaires que a par delà l'arcevesque de Florence, à ceste cause je vous prie bien fort que en tout ce qu'il aura besoing de vostre faveur, ayde et support et dont il vous pourra faire requérir, vous les luy veuillez départir et vous employer de ma part tant envers ces Seigneurs que partout ailleurs que mestier sera pour les affaires dudict arcevesque, y faisant tout le meilleur office qu'il vous sera possible, d'aultant que je le veulx avoir avec sesdictes affaires en toute protection et favorable recommandation, et sur ce je supplieray le Créateur vous donner, Monsieur du Ferrier, ce que désirez. Escript à St Jean de Luz, le vma jour de juillet.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650709.LCM10.STJE'>Lettre n° 650709.LCM10.STJE<a href="https://beatricemundo.github.io/lettresmedicis6466/#650709.LCM10.STJE">↑</a></h2><strong> À MON COUSIN LE DUC DE CLÈVES.</strong><discours loc="CathMed" id="650709.LCM10.STJE" date="1565—9juillet">
  <p> Mon cousin, j'estime que l'occasion du voyage de ce porteur ne vous sera desagreable, tant pour le particulier recit qu'il vous fera des choses qui sont passées durant nostre entreveue avec la royne d'Espaigne ma fille, que pour les autres particularitez qui luy ont esté commises, desquelles il vous plaira le croire, et par luy nous faire sçavoir de vos nouvelles, qui seront tousjours fort agreablement receues en ceste compaignye, et surtout du Roy monsieur mon filz, pour la singulière amityé et affection qu'il vous porte et la correspondance qu'il se promet de vostre costé.<p>
  <p> Escript à S<sup><small>t</small></sup>-Jehan-de-Luz, le <hi style="font-variant: small-caps">ix</hi><sup><small>e</small></sup> jour de juillet 1565.</p>
  <p> Vostre bonne cousine. <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p></discours>


</article><article><h2 id='650709.LCM02.STJE'>Lettre n° 650709.LCM02.STJE<a href="https://beatricemundo.github.io/lettresmedicis6466/#650709.LCM02.STJE">↑</a></h2><strong> À MONSIEUR DU FERRIER.</strong><discours loc="CathMed" id="650709.LCM02.STJE" date="1565—9juillet">
  <p> Monsieur du Ferrier, je me remectray sur le contenu de la lectre que le Roy monsieur mon filz vous escript présentement par où vous verrez bien le succès de nostre entreveue, dont nous désirons que vous advertissiez ces Seigneurs ensemble de ce qui touche de pardeçà le voyage de l'ambassadeur d'Algier affin qu'ilz cognoissent tousjours que nous ne voulons riens leur céler de noz actions, mays en parler franchement, comme nous avons tousjours faict; par quoy ne me restant aultre chose à vous dire pour ceste heure, je supplieray le Créateur vous donner, Monsieur du Ferrier, ce que désirez. Escript à St-Jehan-de-Luz, le <hi style="font-variant: small-caps">ix</hi><sup><small>e</small></sup> jour de juillet 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650709.LCM02E.STJE'>Lettre n° 650709.LCM02E.STJE<a href="https://beatricemundo.github.io/lettresmedicis6466/#650709.LCM02E.STJE">↑</a></h2><strong> À MON COUSIN MONSEIGNEUR LE DUC DE FLORENCE.</strong><discours loc="CathMed" id="650709.LCM02E.STJE" date="1565—9juillet">
  <p> Mon cousin, estant le sieur de Verceil dépesché à Rome, je n'ay voulu le laisser partir sans lui donner charge de vous voir et vous conter des nouvelles de ceste entrevue de la royne d'Espaigne ma fille et de nous, dont m'asseurant qu'il vous sçaura très bien satisffaire, et me remectantsur sa suffisance, n'estendray celle-ci davantaige, si n'est pour prier le Créateur vous avoir, mon cousin, en sa très saincte et digne garde. Escript à Saint-Jehan-de-Luz, le <hi style="font-variant: small-caps">ix</hi><sup><small>e</small></sup> juillet 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650716.LCM02.DAX'>Lettre n° 650716.LCM02.DAX<a href="https://beatricemundo.github.io/lettresmedicis6466/#650716.LCM02.DAX">↑</a></h2><strong> À MONSIEUR DU FERRIER.</strong><discours loc="CathMed" id="650716.LCM02.DAX" date="1565—16juillet">
  <p> Monsieur du Ferrier, ayant mon cousin le comte de la Mirandepris congé du Roy monsieur mon filz et de moy pour s'en retourner présentement en Italye, dont vous avons bien voulu faire entendre par ceste occasion que nous le voulons tousjours maintenir avec sa place et estât en la protection de ceste couronne, au service de laquelle ilz ont esté de long temps veuz, et partant vous ne fauldrez de faire pour luy et en sa faveur et recommandation les meilleurs offices de vostre part qu'il vous sera possible partout où il en aura besoing, affin de faire tousjours cognoistre la continuation de nostre protection, amytié et bonne volunté en son endroict, envoyant de troys mois en troys mois jusques à la Mirande l'ung de vos gens pour assister aux monstres qui se feront des gens de guerrede la garnison de ladicte place, d'aultant que, pour l'entre-" tenement d'icelle et dudict conte, ledict sieur Roy mon fils lui a ordonné par chascun an la somme de douze mil livres, ainsi qu'il vous escript par sadicte lettre, et sur ce je supplieray le Créateur vous donner ce «jue désirez. Escript à d'Acqs3, le <hi style="font-variant: small-caps">xvi</hi><sup><small>e</small></sup> jour de juillet 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650719.LCM10.MOMO'>Lettre n° 650719.LCM10.MOMO<a href="https://beatricemundo.github.io/lettresmedicis6466/#650719.LCM10.MOMO">↑</a></h2><strong> À MONSIEUR DE SAINT-SULPICE, CHEVALIER DE L'ORDRE DU ROY MONSIEUR MON FILZ ET SON AMBASSADEUR EN ESPAIGNE.</strong><discours loc="CathMed" id="650719.LCM10.MOMO" date="1565—19juillet">
  <p> Mons<sup><small>r</small></sup> de S<sup><small>t</small></sup>-Sulpice, le temps me semble dejà si long despuis le partement de la royne ma fille, et Les chaleurs ont esté si grandes, que je desire bien sçavoir s'elle s'en sera pas trouvée mal et comme toutes choses seront passées à son arrivée. Quant à mes nouvelles, je ne vous puis dire aultre chose si non que les comperes nous sont venus en ce lieu avec la plus grande volonté et deliberation de faire service au Roy mon filz et monstrent bien qu'ils se trouvent bien de ceste alliance et qu'ils n'ont aucune volonté, quelque menée qu'on ait faicte, de s'en despartir; aussi esperai-je bien qu'ils serviront aussi bien le filz qu'ils ont faict le pere. Dieu merci, toutes choses continuent en ce royaume en la mesme pacification et obeissance que le pouvons desirer, qui est la meilleure nouvelle que je vous puisse mander pour cette heure, vous priant ne faillir de m'advertir incontinent de l'arrivée de la royne ma fille devers le roy son mari. Priant Dieu, Mons<sup><small>r</small></sup> de St-Sulpice, vous avoir en sa saincte et digne garde.</p>
  <p>De Mont-de-Marsan, ce <hi style="font-variant: small-caps">xix</hi><sup><small>e</small></sup> de juillet 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650720.LCM02.MOMO.a'>Lettre n° 650720.LCM02.MOMO.a<a href="https://beatricemundo.github.io/lettresmedicis6466/#650720.LCM02.MOMO.a">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650720.LCM02.MOMO.a" date="1565—20juillet">
  <p> Mon cousin, le Roy monsieur mon filz et moy avons esté advertyz de deux cordeliers, l'un Espaignol, l'aultre Flament, que le gardien du couvent de Paris a faict prendre et emmener dedans ledict couvent par le lieutenant Tauchon, d'autant que contre leur profession ilz estoient vagabondz en habit séculier par nostre ville de Paris, et que, ayans esté par lui amiablement admonestez de retourner en icelluy couvent pour reprendre leur habit, suivant la déclaration faicte sur l'édict de la paciffication, ils n'y ont voullu satisffaire; de quoy indignez, aucuns qui ont plus envye de brouiiler et de tumulter que d'aultre chose, ont jecté une lettre dedans ledict couvent, qui s'y est trouvée et dont je vous envoye la coppie, par laquelle vous verrez bien qu'il y a beaucoup plus de désir de sédition que de zelle de religion, et pour ce que c'est chose que nous désirons, comme il est bien raisonnable, qui se puisse avérer, je vous prye, mon cousin, que vous essayez et employez tous les moyens qui vous seront possiblespour descouvrir ceulx qui peuvent estre aucteurs de ladicte lettre, pour, la vérité congneue, en faire faire puis après telle pugnition et démonstration que le cas le requiert, et qu'il appartient à telles personnes dont les actions ne tendent que à la perturbation du repoz publicq. Pryant Dieu. mon cousin, qu'il vous ayt en sa saincte garde. Escript au Mont-de-Marsan, le <hi style="font-variant: small-caps">xx</hi><sup><small>e</small></sup> jour de juillet 1565, Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650720.LCM02.MOMO.b'>Lettre n° 650720.LCM02.MOMO.b<a href="https://beatricemundo.github.io/lettresmedicis6466/#650720.LCM02.MOMO.b">↑</a></h2><strong> À MONSIEUR DE SALCÈDE.</strong><discours loc="CathMed" id="650720.LCM02.MOMO.b" date="1565—20juillet">
  <p> Monsieur de Salcède, j'ay esté advisée par le sr de la Roche, maistre d'hostel du Roy monsieur mon fils, qu'il est survenu quelques troubles par delà entre mon cousin le cardinal de Lorraine et vous pour ne l'avoir voulu laisser entrer dedans le chasteau de Vie, ny pareillement à la maison de Albestroph. dont nous n'avons autres avertissements que par le sr de la Roche, à qui mon fils le duc de Lorraine a envoyé un courrier exprès pour nous le faire entendre, et pour que c'est chose dont je ne sçay que croyre pour n'en avoir eu de vos nouvelles, j'ay bien voulu vous envoyer ce courrier exprès, pour en sçavoir mieux la vérité, par lequel vous me ferez sçavoir, incontinent la présente receue, comme toutes choses sont passées. Priant Dieu, Monsieur de Salcède, vous avoir en sa saincte et digne garde. Escript au Mont de Marsan, le vingtième de juillet 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='650721.LCM02.MOMO'>Lettre n° 650721.LCM02.MOMO<a href="https://beatricemundo.github.io/lettresmedicis6466/#650721.LCM02.MOMO">↑</a></h2><strong> À MONSIEUR DE L'AUBESPINE.</strong><discours loc="CathMed" id="650721.LCM02.MOMO" date="1565—21juillet">
  <p> Monsieur de l'Aubespine, depuys vostre pariementj'ay esté adverlye qu'il est advenu ung grand scandalle à Tours, où il a esté tué sept ou huict personnes; comme la nouvelle que j'en ay et les advis qui nous viennent sont si contraires les ungs aux aultres qu'il est impossible d'en sçavoyr la vérité, et touttefoys il est certain que le mal est procédé de l'une des deux parties, qui est cause que je vous ay bien voulu escrire la présente pour vous prier, si vous estes jà arrivé en ces quartiers, de mectre peyne d'en sçavoir et entendre la vérité, affin de me donner adviz pour y faire pourveoir, comme vous sçavez qu'il est requis pour le repoz de tout le pays et le bien du service du Roy monsieur mon filz, et pour ce que vous pouvez faire cela mieulx que nul aultre, aussi, que j'en croiray ce que vous m'en materez comme chose véritable, vous ne ferez poinct peu de regarder s'il y a moyen de les accommoder les ungs avec les aultres, et parler à eulx et leur remonstrer ce que vous cognoistrez pouvoir servir à les entretenir en paix, unyon et amitié. Nous avons mendé au sr de Vieilleville de s'y en aller, qui, j'espère, ne perdrapoinct de temps; m'a semblé estre un grand heur qu'il se soyt trouvé par delà en une telle saison où sa prudence est bien nécessaire pour ranger ces espritz sy desbordez; qui est tout ce que je vous diray, priant Dieu, Monsieur de l'Aubespine, vous avoir en sa saincte et digne garde. De Mont-de-Marsan, ce. jour de juillet 1565.</p>
  <p> Au dos : «Le xxi juillet.</p>
</discours>


</article><article><h2 id='650700.LCM02.MONT'>Lettre n° 650700.LCM02.MONT<a href="https://beatricemundo.github.io/lettresmedicis6466/#650700.LCM02.MONT">↑</a></h2><strong> À M* MON FILS LE ROI CATOLIQUE.</strong><discours loc="CathMed" id="650700.LCM02.MONT" date="(1565—Du21au25juillet)">
  <p> Monsieur mon fils, renvoient le Roy vostre frère le sieur de Saint-Suplice pour quelque jour auprè de V. M. en natendant que le sieur de Furqueveaulx qu'il a choysi pour résider son enbassadeurprès V.-M. puise y aler, et ausi l'a voleu le renvoyer pour vous remersier de l'hauneur que lui avés fayst et à nous tous de nous avoyr permis de voyr la royne ma fille, et par là nous avoyr fayst conestre l'amytyé que vous portés et fianse que V. M. ha en nous; de quoy aylle trovera tousjour parelle correspondanse aveques tuttes les demostration qui se pouront fayre pour lui fayr conestre de quele afection et sincère volanté volons entertenir cete amytié, et en set que dépandera de nous mestre pouine de la augmenter, ynsin que m'aseure antendrés plus au long de la royne ma fille, et ausi luy dira ledyst sieur de Saynt Suplise de Impart du Roy mon fils. Vostre bonne mère et seur,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650725.LCM02.MONT'>Lettre n° 650725.LCM02.MONT<a href="https://beatricemundo.github.io/lettresmedicis6466/#650725.LCM02.MONT">↑</a></h2><strong> À MONSIEUR DU FERRIER,</strong><discours loc="CathMed" id="650725.LCM02.MONT" date="1565—25juillet">
  <p> Monsieur du Ferrier, ce petit mot sera seullement pour accompaigner la lettre que le Roy monsieur mon filz vous escript présentement, à laquelle je ne puis autre chose adjquster si n'est de vous prier de continuer à nous advertir ordinairement de toutes les nouvelles que vous apprendrez par delà, mesmes de celles dont vous nous avez desjà adverty par voz derniers advis. Quant aux nostres, je ne vous en sçauroys rien mander davantaige que ce que vousverrez par la lettre dudict sieur Roy mon filz, sur laquelle me remectant, je prieray Dieu, Monsieur du Ferrier, qu'il vous ait en sa saincte et digne garde. Escript à Montreall, le XXye jour de juillet 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650726.LCM02.MONT'>Lettre n° 650726.LCM02.MONT<a href="https://beatricemundo.github.io/lettresmedicis6466/#650726.LCM02.MONT">↑</a></h2><strong> À MONSIEUR DE FOURQUEVAULX.</strong><discours loc="CathMed" id="650726.LCM02.MONT" date="1565—26juillet">
  <p> Monsieur de Forquevauls, j'ai receu la lettre que vous m'ayez escripte du xxne de cemoys, bien marrie des mauvaises nouvelles que par icelle me mandez de la prinse du fort Saint-Elme, et très contente toutesfois dont vous nous en mandez des advis si souvent qui venant de vostre costé [sont] autant ou plus seurs que de nul autre endroit. Cella me faict vous prierde vouloirtousjours continuer, tandis que serez par delà, qui n'est pas bien long terme; car nous désirons bien fort que vous en veniez nous trouver le plus tost qu'il vous sera possible, accommodant voz affaires avant que de partir si dextrement que cella ne vous puisse retarder trop longtemps, vous advisant que quant à la requeste que vous nous avez faicte pour le regard de vostre place, nous sommes délibérés de vous attendre et vous ouyr parler premier que de rien résouldre. Et quant à ce que la Casedieu vous a mandé qu'il désiroit parler àvous, vous entendrez de luy que c'est et quand vous serez icy, nous en deviserons plus au long. Et sur tout vous prieray-je de vouloir user de diligence à vous en venir nous trouver. Et n'ayant autre chose à vous escriprepour ce coup, je prie Dieu, Monsieur de Forquevauls, vous avoir en sa saincte et digne garde.</p>
  <p> De Montréal, le <hi style="font-variant: small-caps">xxvi</hi><sup><small>e</small></sup> jour de juillet 1565.</p>
</discours>


</article><article><h2 id='650731.LCM02.NERA'>Lettre n° 650731.LCM02.NERA<a href="https://beatricemundo.github.io/lettresmedicis6466/#650731.LCM02.NERA">↑</a></h2><strong> À MON COUSIN MONSIEUR LE CARDINAL DE SAINCT GEORGES</strong><discours loc="CathMed" id="650731.LCM02.NERA" date="1565—31juillet">
  <p> Mon cousin, escripvant présentement à Nostre Sainct Père le pape pour l'expédiction des bulles de l'évesché de Fréjus vaccant par le trespas de messire Léon Ursin que le Roy monsieur mon filz a, en faveur de mon cousin le conte de Sommerive, chevalier de l'ordre et son lieutenant général en Prouvence, puis naguères accordé à Me Bertrand Roman, conseiller en la Court de Parlement dudict Prouvence, je vous ay bien voulu par mesme moyen escripre la présente, pour vous prier, comme je fais bien fort, considérant les grandz, vertueux et recommandables services que mondict cousin le conte a faictz à ceste couronne, comme il faict et continue encores chascun jour, de vous employer et tant faire envers Sa Saincteté à ce qu'elle veuille commander les bulles et provisions dudict évesché estre expédiées gratis audiet Roman, d'aultant que mondict cousin le conte y a principal intérest; en quoy faisant, vous me ferez plaisir très signalé, et sur ce je prieray le Créateur, mon cousin, qu'il vous ayt en sa sainte et digne garde. Escript à Nérac, le dernier jour de juillet 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Fises</hi>.</p>
</discours>


</article><article><h2 id='650731.LCM02.SL'>Lettre n° 650731.LCM02.SL<a href="https://beatricemundo.github.io/lettresmedicis6466/#650731.LCM02.SL">↑</a></h2><strong> À MONSIEUR DE FOIX.</strong><discours loc="CathMed" id="650731.LCM02.SL" date="1565—31juillet">
  <p> Monsieur Foix, j'ay différé à vous faire responces deux bien amples dépesches que j'es de vous des dernier du passé et <hi style="font-variant: small-caps">iii</hi><sup><small>me</small></sup> du présent jusques à ce que l'ambassadeur d'Angleterre me feust venu trouver, lequel m'ayant envoyé demander audience de Bourdeaulx, où il estoit, et la luy ayant assignée au Mont de Marsan pendant le séjour que nous y ferions pour la dépesche des ambassadeurs Suisses venuz pardeçà pour jurer le renouvellement de notre alliance, ne s'est pas avancé plustost que à nostre arrivée en ce lieu de Nérac, où dès le jour mesme il m'est venu trouver, et en la présence du Roy monsieur mon filz m'a dict qu'il avoit charge de la royne d'Angletere sa maîtresse de me faire entendre que depuys quelque temps vous l'estiez allé trouver pour la prier et presser de vous donner une responce résolue sur le faict du party de mariage d'entre le Roy mondict sieur et filz et Elle, alléguant que c'estoit chose dont l'on désiroit de deçà avoir une prompte et finale résolution, ce que à la vérité la dame avoit trouvé ung peu estrange, d'aultant que par la dépesche de Somer elle avoit tousiours pryé que l'on luy donnast terme de quatre moys pour se pouvoir avec plus de loisir resouldre en affaire de si grande importance et avoir temps d'en prendre l'advis de ses subgectz, et que, au retour dudict Somer, elle n'avoit point congneu que nous n'eussions agréable ledict délay de quatre moys, qui avoyt esté cause qu'elle ne s'estoit hastée de s'en resouldre plutost; et pour ce que, continuant votre poursuicte, vous aviez envoyé souvent vers elle pour aller prandre sadicte responce, elle vous avoit donné une seconde audience en laquelle vous luy aviez de nouveau faict une fort pressée instance de ladicte responce, et pour l'y persuader davantaige remonstré que à la Sct George dernière elle avoit assemblé bon nombre des principaulx seigneurs de son royaulme, à l'arrivée desquel z elle avoit tousiours promis se resouldre sur ledict affaire et en rendre incontinant claire responce, et qu'elle ne pouvoit plus différer ne remettre, estans lesdicts seigneurs jà partys et retournez en leurs maisons. Sur quoy elle vous respondict que véritablement elle avoit assemblé quelques seigneurs et gentilzhommes de son royaume et eu d'eux leurs opinions; mais que ce n'estoit pas les principaulx desquelz elle avoit plus d'envye d'avoir l'advis et qu'elle avoit mandé quérir à ceste fin, cependant qu'elle se trouvoit en une extresmeperplexité, pour ce que, d'ung costé elle avoit infiniement désiré de parvenir à l'effect dudict mariage, et d'autre part les empeschemens que y donnent les saiges de son conseil et beaucoup de seigneurs de sondict royaume la travailloient grandement, luy remonstrans entre autres difficultez qu'il y avoyt une telle inégalité d'aage entre le Roy mondict sieur et filz et elle, qu'il ne se cognoissoit aucune apparence que de troys ou quatre années elle peut avoir enffans de luy, et pendant ce temps c'estoit se mettre en dangier de laisser son royaume sans postérité descendue d'elle" qui leur estoit plus que nécessaire pour le bien et repos du royaume et ung dangier où ilz craignoient le plus de tomber. Et estans lesdictes difficultez de si grande importance et préjudice à son Estât, elle nous prioit de ne prendre point ce qu'elle nous en faisoyt déclairer par sondict ambassadeur pour ung reffuz, ny pour faulte d'estime qu'elle face d'ung si grand et honnoEable party, duquel elle se sentoit infiniment obligée à moy de l'avoir voullu effectuer; mais que en telle affaire elle estoit contraincte de céder à ce qui estoit de l'utilité et commodité de son royaume et du désir de ses subgectz, et que si le Roy mondict sieur et filz trouvoit party sortable pour luy d'aage et de grandeur de maison, elle seroyt très ayse qu'il l'eust accepté et en receveroit le mesme contantement que luy mesme; qui est, Monsieur de Foix, la substance des mesmes propoz qu'elle vous en avoit tenuz et qui sont discouruz par vos susdites dépesches, dont je me feusse voluntiers déportée de vous faire ceste redicte, n'estoit que je seray bien ayse que vous sachez tout ce qui s'est passé entre ledict ambassadeur et moy en son audience depuys le commancement jusques à la fin. La responce que je luy ay faicte sur ce que dessus a esté que luy ambassadeur sçavoit bien que ce qui a donné la première ouverture et occasion à ce négoce a esté la manifeste démonstration que la royne ma soeur avoit continuellement faicte de désirer ledict mariage, les affectionnez propos qu'elle en avoi t tenuz et la sincérité avec laquelle elle avoit déclairé et j'avoys tousjours estimé qu'elle y voulloit procéder. Et ayant résolument déclairé d'estre satisfaicte de tous les doubtes et difficultez qui s'y pouvoient opposer et mectre en avant et principallement de celluy de l'aage sur lequel elle fonde aujourd'huy sa dernière responce, et elle m'avoit entretenue en une si certaine espérance dudict mariage, que je ne désiroys que d'en abréger le temps, de sorte que je n'eusse eu garde d'avoir agréable les quatre moys de temps dont il nous avoit esté parlé; mays au contraire, ayant entendu que pendant qu'il se parloit de deçà dudict mariage, l'on en traictoitpar delà d'ung autre, qui est celluy de l'archiduc Charles, je ne voulloys pas que l'on amusast le Roy mondict sieur et filz de parolles en enffant pour en garder à .ung autre les effectz. Et ce feut pourquoy je vous ay mandé si expressément de presser et solliciter ladicte responce, que j'oyois de luy bien autre que je n'avois eu occasion de l'espérer, que je trouvoys estrange, après tant d'asseurance donné et si honnaistes langaiges, qu'elle remist à ceste heure cy avant la mesme difficulté dont cydevant elle mesme avoyt non seullement declairé demeurersatisfaicte, mais aussi asseuré qu'elle ne seroit suffisante pour empescher la conclusion de ce qu'elle avoyt résolu fayre en cest endroict; et si après cela elle prenoyt party de mariage en lieu qui donnast à congnoistre qu'il y eust eu du desdaing et désestime de notre alliance et d'un si grand et honorable party que celluy du Roy mondict sieur et filz, ce ne seroient paslesmoiens de corroboreret fortiffier une bonne amityé; mais puisqu'il est question de servir aux affaires de sondict royaume et qu'elle nous asseuroit qu'elle n'estoit meue d'autre considération, le faisant ainsi, elle se pourroit asseurer que le Roy mondict sieur et filz et moy ne luy demeurerions moings bons et seurs amys que de coustume, ainsi que ledict ambassadeur nous en prioit et asseuroit que madicte soeur feroit de son costé; qu'il n'avoit pas tenu à moy que je ne l'avoys faicte la plus grande royne de la chrestienté, et continuant en ceste mienne bonne volunté tiendroystousjours main à ce qu'il n'advint diminution ny altercation de nos communes et parfaietes amitiez, comme jusques icy je pense en avoir faict tout ce que l'on sçauroyt désirer de louable démonstration. Et sur ce que ledict ambassadeur, à la fin de son audience, me pria de voulloir envoyer ung gentilhomme exprès en Angleterre pour tesmoingner et asseurer ma soeur que pour tout ce qui estoit passé en ce négoce nous ne luy voullions demeurer moings bons et sincères amis que auparavant, je luy respondis qu'il ne me sembloyt aucunement nécessaire, vous estant assez suffisant ministre pour faire ung tel office envers madicte soeur selon le contenu en la dépesche que je vous en feroys.</p>
  <p> Monsieur de Foix, vous avez cy dessus au plus brief qu'il m'a esté possible le discours de tout ce qui est passé en l'audience que a eue de moy ledict ambassadeur que je ne puis prendre que pour ung honneste départ et congé que faict ladicte royne ma soeur de ce que nous avions espéré de son costé; pour lequel touteffoys je ne suys pas d'advis que nous luy facions démonstration qu'il y ayt aucune diminution ny altercation d'amityé de notre part. Et vous prie que, luy allant faire entendrema susdicte responce et la juste occasion que j'ay de quelque mescontantement pour les occasions susdictes, que vous luy sçaurez sagement déduire, ce soit avec ceste protestation que pour les choses passées nous ne laisserons à luy demeurer bons et parfaicts amyz. Et quant à ce qui regarde le demeurant qui est d'empescher aultant qu'il nous sera possible le mariage dudict archiduc Charles et d'avancer celluy du conte de Lecestre, vous sçavez assez quelle est en cela l'intention du Roy mondict sieur et filz pour la vous avoir assez souvent escripte par ses précédentes depesches. Reste à adviser aux moyens que vous aurez à y tenir, lesquelz ne se peuvent pas prescripre d'icy; mays dépendent de votre prudence et de l'advis que en sçaurez bien prandre de ceulz à qui cest affaire touche de plus près, par le conseil desquelz conjoinct avec vostre bon jugement j'estimeraytousjoursque vousne sçauriez faillir de vous gouverner en ce négoce, louant bien fort que jusques icy vous y soyez allé ainsi retenu que je l'ay veu par voz susdites dépesches; car ce n'est riens d'entreprendre, qui ne le faict en temps et à propoz et avec apparence d'en recueillir le fruict et l'utillité; par ainsi vous y ferez selon ce que vous, qui estes sur le lieu et qui avez moyen de sçavoir de jour à autre comme toutes choses se passeront, congnoistrez estre pour le mieulx, voullant bien vous advertyr que tout ce qui m'a esté mandé de la court de l'Empereur pour le regard du mariage dudict archiduc Charles est qu'ilz en sont en bonne espérance et que le gentilhomme qui y a esté envoyé d'Angleterre debvoit bientost retourner avec le portraict dudict archiduc; mais qu'il voise là ny les princes et depputez dont vous avez oy parler, il n'en est aucunes nouvelles au moings qui soient venues jusques à la congnoissance du conte Fiesque, qui est celluy qui m'en donne l'advertissement.</p>
  <p> Au demeurant j'ay veu tant par vos susdictes dépesches que par celle du XIUC de ce moys que je viens de recevoir tout présentement le train que praignent les affaires d'Escosse, qui n'est pas tel que je désire, dont il me desplaist grandement. Et pource qu'il nous fault empescher aultant qu'il sera possible que les choses ne viennent à plus grande aigreur, le Roy mondict sieur et filz et moy désirons que vous preniez ces affaires là en main et les ayez en la mesme recommandation que les siens propres pour y faire tous les bons offices qui y seront requis et nécessaires, et touteffoys avec tel respect et modestie que la royne d'Angleterre ma soeur n'ayt occassion de penser que nous soyons meuz de quelque aigreur ou passion des choses susdictes, et que vous faciez en cela autre debvoir que d'amy commung et amiable compositeur de ce qui peut survenir de différend entre elles pour la conservation de leur mutuelle et fraternelle amityé et le bien et repoz de leurs communsEstatz et pays. En quoy il me semble que la renonciation que ladicte royne d'Angleterre veult avoir de la royne d'Escosse ma belle-fille en sa faveur et de ses descendans pourroitgrandementservir, m'ayant Mauvissière dict à son retourque ladicteroyne d'Escosse ma belle-fille ne s'en monstre pas fort esiongnée, mays je pense bien que c'est avec ceste condition réciprocque que, venant la royne d'Angleterre à décéder sans enffans, elle et le conte de Roze son mary l'eussent appeliez à la couronne d'Angleterre sans aucune difficulté, à condition aussi que ladicteroyne d'Angleterre n'espousast autre que ung Angloys. Ce que je vous en scripz n'est que par manière de devis et non que j'entende et soys d'advis que vous en mectiez aucune chose en avant, que premierement vous ne saicbiez si cela pourra estre receu d'un costé et d'aultre en bonne part, et ayez senti dudict conte de Lecestre, si ce seroit chose qu'il trouvast bonne, comme il y a bien quelque apparence qu'elle luy pourroit ayder grandement. Ce qui pour l'heure semble importer le plus est que madicte belle-fille ayt trouvé moyen de faire laisser les armes à ceux qui les ont prises en Escosse et d'amortir ung tel feu qui ne sçauroit aller plus avant sans mectre son royaume en ung extreme péril et dangier. Vous me ferez plaisir de m'adverlir ordinairement de ce que vous en pourrez entendre, et mesmes de la responce qu'elle aura faicte „ sur ces requestes qui luy ont esté présentées de la part des protestans de sondict royaume. Et incontinant que vous aurez receu ceste dépesche, escripvez-luy le commandement que vous avez de prandre les affaires d'elle et de son royaume en la mesme protection et recommandation que ceulx du Roy mondict sieur et filz, affin de luy lever ceste deffiance que vous me mandez qu'elle peult avoir de nostre faveur.</p>
  <p> Quant à vostre congé, vous ne le pouvez avoir que nous n'ayons premierement veu ce qui réussira du faict du mariage de ladicte royne d'Angleterre, pour lequel je n'estime vostre demeure et présence par delà moings utile et nécessaire qu'elle a esté jusque à présent; mays cependant je vous asseureray bien que le debvoir que vous avez continuellement rendu en tout ce qui s'est offert pour le service du Roy mondict sieur et filz et la prudence et dextérité avec laquelle vous avez procédé en ce dernier affaire nous est si agréable et recommandée, que nous en sommes demeurez entierement satisfaictz et contens et bien délibérez aux premières occasions qui se présenteront de recoognoistre envers vous voz services aussi libérallement que vouz l’avez dignement mérité.</p>
</discours>


</article><article><h2 id='650814.LCM02.SL'>Lettre n° 650814.LCM02.SL<a href="https://beatricemundo.github.io/lettresmedicis6466/#650814.LCM02.SL">↑</a></h2><strong> À MONSIEUR DE FOIX.</strong><discours loc="CathMed" id="650814.LCM02.SL" date="1565—(14août)">
  <p> Monsieur de Foix, je me remectray au contenu de l'instruction au sr de Mauvissière1et à la lettre que le Roy monsieur mon fils vous escript présentement de la plus part de ce que j'auroys à vous escripre, et vous prieray seullementque vous instruisiez si bien ledict de Mauvissière de ce qu'il aura à faire et du langaige qu'il aura à tenir principallement envers la rÓyne d'Angleterre ma soeur, que nous ne soyons poinct estimez plus favoriser l'un que l'aultre des parties, et s'il est possible en tirer le fruict que nous désironssuivant ce que vous y avez jà donné de bon commencement; je suys bien ayse de ce que vous asseurez qu'il ne se faict nul préparatif en Angleterre de mer ne de terre où l'on puisse prendre quelque apparance de mouvement.Si est-ce que l'ordonnance qui a esté publiée pour les monstres de leur gendarmerie et l'alléeà Warvich de celluy qui y a esté dépesché ne me plaist pas beaucoup. S'ils y adjoutent quelque chose davantaige, vous m'en advertirez et ne ferez difficulté à user du chiffre que vous a envoyé la royne d'Escosse ma belle-fille pour l'advertir de ce qui la concernera. Je n'entre poinct par la dépesche dudict Mauvissière à luy respondre sur le faict de l'ayde et secours dont elle voudroit estre asseurée, car j'estime que par tous les moyens qui seront possibles, il nous fault empescher qu'ilz n'en viennent là et tellement les réconcilier les ungs avec les aultres qu'ilz ne nous allument poinct ung feu qui seroit puis après très difficile à admortir. J'ay bien notté ce que m'escrivez du retour du gentilhomme de l'ambassadeur et des poincts de la dépesche qu'il a apportée, laquelle me semble faire tant à la faveur du conte de Leicester que j'estime que sur l'occasion de ia dépesche que je vous ay dernièrement envoyée vous n'avez rien oubliés de ce que vous avez cogneu devoir faire pour l'advancement de ce qu'il désire, dont je seray bien ayse d'entendre des nouvelles par vostre première dépesche et de toutes les autres occurences de par delà ainsi que vous avez très soigneusement continué à m'en advertir ordinairement.</p>
</discours>


</article><article><h2 id='650815.LCM02.ANGO.a'>Lettre n° 650815.LCM02.ANGO.a<a href="https://beatricemundo.github.io/lettresmedicis6466/#650815.LCM02.ANGO.a">↑</a></h2><strong> À MON COUSIN LE SIEUR DE MARTIGUES, GOUVERNEUR ET LIEUTENANT GÉNÉRAL POUR LE ROY MONSIEUR MON FILS EN SBRETAIGNE. </strong><discours loc="CathMed" id="650815.LCM02.ANGO.a" date="1565—15août">
  <p> Mon cousin, la response que le Roy monsieur mon fils fait présentement à vostre dépesche du v de ce mois satisfaira à tout ce que je vous sçaurois mander là dessus, tant pour le regard des exécutions que vous avez différé de faire faire d'aucuns décrets donnez par delà, à ce que ledict sieur Roy mon fils escript sur ce propos à sa Cour de Parlement de Rretaigne, que pour ce qui touche St Malo et Nantes, où vous regarderez à pourveoir le mieux que vous pourrez, en attendant que nous soyons par delà, qui sera bientost, s'il plaist à Dieu, lequel je supplie vous donner, mon cousin, ce que désirez. Escript à Angoulesme, le <hi style="font-variant: small-caps">xv</hi><sup><small>e</small></sup> jour d'aoust 1565.</p>
  <p> (De sa main.) Mon cousin, le Roy mon fils a entendu que vous avez avecques vous un nommé le Puldrée de Tours. Y m'a pryée de vous mender qu'il vous comende de l'arrester et le faire mestre en lays prisons de Nante, afin que l'y trouve quant il i arrivera, qui sera byentost.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650815.LCM02.ANGO.b'>Lettre n° 650815.LCM02.ANGO.b<a href="https://beatricemundo.github.io/lettresmedicis6466/#650815.LCM02.ANGO.b">↑</a></h2><strong> À MB LE YICOMTE DE MARTIGUES, GODVEnNEEDTaLIEUTENAGNBTl'IÉRUENBRBTAGNB.</strong><discours loc="CathMed" id="650815.LCM02.ANGO.b" date="1565—15août">
  <p> Mon cousin, la responce que le Roy monsieur mon fils fait présentement à vostre dépesche du VII de ce mois satisfaira à tout ce que je vous sçaurois mander là-dessus, tant pour le regard des exécutions que vous avez différé de faire faire d'aucuns décretsdécernez par de là, à ce que ledict sieur Roy mon fils escript sur ce propos à la Cour de Parlement de Bretagne, que pour ce qui touche Saint-Malo et Nantes, ou vous regarderez à pourveoir le mieux que vous pourrez, en attendant que nous soyons par de là, qui sera bientost, s'il plaist a Dieu, lequel je supplie vous donner, mon cousin, ce que désirez. Escript à Angoulesme, le <hi style="font-variant: small-caps">xv</hi><sup><small>e</small></sup> d'aoust 1565.</p>
  <p> Mon cousin, le Roy mon fils a entendu que vous avez avecque vous un nomme de Paldrée, de Tours; il m'a priée de vous mander qu'il vous commende de l'arrester et le faire mestre en les prisons de Nantes, afin que l'y trouve, quand il y arrivera, qui sera bien tost.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650817.LCM02.ANGO.a'>Lettre n° 650817.LCM02.ANGO.a<a href="https://beatricemundo.github.io/lettresmedicis6466/#650817.LCM02.ANGO.a">↑</a></h2><strong> À MONSIEUR DU FERRIER.</strong><discours loc="CathMed" id="650817.LCM02.ANGO.a" date="1565—17août">
  <p> Monsieur du Ferrier, escrivant présentement le Roy monsieur mon- filz à ces Seigneurs en faveur du sr conte Léonard de Milly de Vérone pour les prier de luy accorder nonobstant son bannissement ung sauf conduict de cinq ans, s'ilz ne veulent accorder pour dix, je vous prieray aussi, pour la créance que LOUS vous donnons en cest endroict par noz lettres, de vous emploier envers eulx à ce que, pour amour de nous et en nostre gratification, ilzsoyentcontensoctroyer audict conte ledict sauf conduict, pour lequel obtenir vous ferez le meilleur office de nostre part qu'il vous sera possible, comme pour chose que nous avons à très singulier plaisir; suppliant le Créateur vous donner, Monsieur du Ferrier, ce que désirez. Escript à Angoulesme, le <hi style="font-variant: small-caps">xvii</hi><sup><small>e</small></sup> jour d'aoust 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650817.LCM02.ANGO.b'>Lettre n° 650817.LCM02.ANGO.b<a href="https://beatricemundo.github.io/lettresmedicis6466/#650817.LCM02.ANGO.b">↑</a></h2><strong> À MONSIEUR DE MATIGNON, LIEUTENAENSTBAILLIAGDEESCABNETCOTTENTIN.</strong><discours loc="CathMed" id="650817.LCM02.ANGO.b" date="1565—17août">
  <p> Monsieur de Matignon, vous verrez ce que le Roy monsieurmon filz vous escript; à quoy je n'ay riens à adjouster de ma part, mais je vous pryeray bien que, satisfaisant au contenu de sa lettre et à ce qu'il vous a cy-devant faict, sçavoir de son intention, quant il s'offre. de vostre costé quelques crimes, délictz et contraventions faictes à ses édictz et ordonnances de la part de qui que ce soyt, nous saichions la provisionque vous aurez donnée pour en estre faictela pugnitionaussi tost que laplaincte du délict, autrementtoutes choses demoureront impugnyes et les peuples en perpétuelle defifance les ungs des aultres, qui n'est pas pour4 y conserver une générale tranquillité. Je vous recommande aussy les voleurs et faulx monnoyeurs dont est plaine la Normandye; à quoy il fault que tous les gens de bien travaillent à en purger le pays. Pryant Dieu, Monsieur de Matignon, qu'il vous ayt en sa garde. Escript à Angoulesme, le <hi style="font-variant: small-caps">xvii</hi><sup><small>e</small></sup> jour d'aoust 1565. Faictes garder les édietz à tout le monde, quelque grant qu'il soyt, ainsy quej'ây donné charge à Bezion, présent porteur, vous dire de ma part.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='650818.LCM02.ANGO'>Lettre n° 650818.LCM02.ANGO<a href="https://beatricemundo.github.io/lettresmedicis6466/#650818.LCM02.ANGO">↑</a></h2><strong> À MONSIEUR DU FERRIER.</strong><discours loc="CathMed" id="650818.LCM02.ANGO" date="1565—18août">
  <p> Monsieur du Ferrier, j'ay receu par ce porteur les besoignes de Levant que vous m'avez envoyées que j'ay trouvées très belles et en bonne quantité, et sans qu'il en soit rien gasté, ne rompu par les chemins, dont j'ay esté très aise; de quoy j'ay bien voulu vous advertir et vous renvoyer tout aussi tost cedict porteur que j'ai faict rembourser de tout ce qu'il avoit payé pour la conduicte desdictes besoignes et aussi pour s'en retourner vous trouver, vous priant au demourant, Monsieur du Ferrier, nous voulioir souvent escrire des nouvelles qui courent par dellà. Quant aux nostres, tout ce que je vous en puis escrire est que nous avons repassé la Garonne, aiant laissé la Guienne en bon repoz et union, estant maintenant à Angoulesmoys où, comme peultestre vous aurez jà entendu, il y a couru cy-devant ung bruict que ceulx de la religion voulloient venir présenter au Roy monsieur mon filz une requeste avecques armes et grande compaignie; mays, Dieu mercy, tout cela c'est trouvé faulx; et n'y a ung seul homme dans ce royaulme qui face contenance de se bouger ou remuer et tant s'en fault que cela fut que le sr de la Rochefoucault, que vous sçavez estre de ladicte religion et avoir part aus pais de Xaintonge, Angoulmoys et Poictu, nous est venu trouver depuis troys ou quatre jours en intention de nous suivre et accompaigner tousjours en ce voyage, ce que j'ay bien voulu si particulièrement vous faire entendre, affin que ceulx qui nous sont mal affectionnés par dellà et sèment ordinairement des nouvelles contre ce royaulme puissent, par ce que je vous mande cy dessus, estre confonduz et trouvez menteurs en tous leurs beaulx discours. Au demeurant, mon cousin le cardinal de Lorraine et le sr de Salcède son bailly de Vicq au païs Messin ont ces jours passés eu quelque picque, mays comme cella n'estoit qu'ung faict particulier, aussi a il tout soubdain esté appaisé par la diligence et dextéritédu sr d'Auzance qui, comme lieutenant du Roy monsieur mon fils audict païs, a bien sceu gecter le baston en cest endroict et faiel ce qu'il debvoit, qui a esté que, représentant l'auctorité de son maistre, il a faict cognoistre aux ungs et aux aultres ce qu'ilz debvoient respecter et de telle sorte que, Dieu mercy, tout est en paix par dellà et tous les bruslemenset brouilleries appaisées; qui est, Monsieur du Ferrier, tout ce que je vous puis escrire pour ceste heure, priant Dieu qu'il vous ait en sa saincte et digne garde. Escript à Angoulesme, le <hi style="font-variant: small-caps">xviii</hi><sup><small>e</small></sup> jour d'aoust 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650821.LCM02.JARN'>Lettre n° 650821.LCM02.JARN<a href="https://beatricemundo.github.io/lettresmedicis6466/#650821.LCM02.JARN">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650821.LCM02.JARN" date="1565—21août">
  <p> Mon cousin, vous verrez par la lettre que le Roy monsieur mon fils vous escript présentement qu'elle est l'élection qu'il a faicte des deux eschevins de Paris qu'il veult succéder au lieu de ceulx qui ont faict leur temps, et n'estant point de besoing que je vous en mande riens d'avantaige, je vous diray seullement que sitost que nous serons arrivez à Coignac, je ferai résouldre le faict de voz deux dons, dont le sieur d'Antibes a charge de me poursuivre, pour vous en donner toute la satisffaction qu'il nous sera possible et vous renvoyer ledit sieur d'Antibes incontinant; pryant Dieu, mon cousin, qu'il vous ayt en sa saincte et digne garde. Escript à Jarnac, le <hi style="font-variant: small-caps">xxi</hi><sup><small>e</small></sup> jour d'aoust 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650822.LCM10.COGN'>Lettre n° 650822.LCM10.COGN<a href="https://beatricemundo.github.io/lettresmedicis6466/#650822.LCM10.COGN">↑</a></h2><strong> À NOSTRE TRES SAINCT PERE LE PAPE.</strong><discours loc="CathMed" id="650822.LCM10.COGN" date="156522août">
  <p> Très Sainct Pere, aiant le Roy nostre très cher Seigneur et filz entendu la poursuite qui se faict à Bolloigne à l'encontre des sieurs Corneille et Guy de Bentivoille, qui sont gentilz-hommes d'honneur et chevaliers de l'Ordre dudict Seigneur Roy nostre filz, ayant de long temps faict plusieurs bons, notables et recommandables services à nostre couronne, de laquelle ils meritent tout ayde et seupport, il nous a semblé devoir sur ceste occasion depescher devers Vostre Saincteté ce gentilhomme, present porteur, qui est le sieur Joanni Andrea Ondadei, l'ung de nos gentilzhommes servant, avec charge et commandement très expres dudict Seigneur Roy nostre filz, et de nous, de fere à Vostredicte Saincteté de nostre part les remonstrances, supplications et instances que nous avons pensé estre de propoz en cest endroict, l'ayant bien voullu choisir entre aultres affin que estant de nos domesticques et familliers, comme il est, Vostredicte Saincteté congnoysse de tant plus en quelle specialle affection nous avons ce faict icy, et luy plaise nous gratiffier en la très instante priere et requete que luy fera en cest endroict particulierement de nostre part iceiluy Ondadei, dont nous La supplions aultant affectueusement que fere povons, et le voulloir croire de ce qu'il vous dira en cest endroict, suivant le commandement qu'il a de nous, tout ainsy que vous vouddriez fere nostre propre personne. Et nous supplierons à tant le Createur, Très Sainct Père, que icelle Vostre dicte Saincteté, il veuille longuement maintenir, preserver et garder au bon regime et gouvernement de nostre mere Saincte Eglise.</p>
  <p> Escript à Coignac, le <hi style="font-variant: small-caps">xxii</hi><sup><small>e</small></sup> jour de aoust 1565.</p>
  <p> Vostre devote fille, la Royne mere du Roy.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650825.LCM02.COGN'>Lettre n° 650825.LCM02.COGN<a href="https://beatricemundo.github.io/lettresmedicis6466/#650825.LCM02.COGN">↑</a></h2><strong> À MON COUSIN MONSIEUR LE PRINCE DE FLORENCE.</strong><discours loc="CathMed" id="650825.LCM02.COGN" date="1565—25août">
  <p> J'ay veu, tant par vostre lettre que ce que m'a dit de bouche Jehan André Ondadei, l'un de mes gentilshommes, comme mon cousin le duc de Florence vostre père avoit seulement baillé la grâce au seigneur Pandolphe de la Stupha, et non à son filz, ne à ceulx qui estoient avec luy; qui me faict encores vous escripre la présente et renvoyer de rechef ledict Ondadei tant pour vous remercier de ce que, par vostre moien, ledict seigneur Pandolphe a eu sa grâce, que pour vous prier, comme je faictz, mon cousin, aultant qu'il m'est possible, de moyenner et tant faire envers mondict cousin vostre père, qu'il veuille, suivant ce que je luy escriptz encores présentement. pardonner au fils dudict seigneur Pandolphe, et aux quatre personnes qui estoient avec luy, actendu que ce n'est que ung mesme faict, et que s'ilz estoient contrainetz d'habandonner le pais de Florence, et que leurs biens feussent confisquez, cella porteroit grand préjudice et dommaige audict seigneur Pandolphe, vous asseurant que c'est le plus grand et agréable plaisir que vous me sçauriez faire pour le présent, et lequel je recongnoistray quant en pareil cas me voudrez emploier, ainsy que j'ay donné charge audict Ondadei vous dire plus amplement de ma part, comme vous vouldriez faire à moymesmes. Aussy, mon cousin, je vous prie par mesme moyen vouleoir en ma faveur, et pour l'amour de moy, octroyer à Messire Andrea Lismondode la Stupha, paouvre gentilhomme chargé de quatre enffans, l'office de scripvano de sali penali à la gabelle de Salle pour tel temps qu'il vous plaira, affin de luy donner quelque moyen de s'entretenir, et vous me ferez plaisir très agréable. Priant le Créateur, mon cousin, qu'il vous ayt en sa saincte garde. Escript à Cognac, le xxvC jour de aoust 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> FISES.</p>
</discours>


</article><article><h2 id='650829.LCM02.COGN'>Lettre n° 650829.LCM02.COGN<a href="https://beatricemundo.github.io/lettresmedicis6466/#650829.LCM02.COGN">↑</a></h2><strong> À MON COUSIN LE DUC D'URBIN.</strong><discours loc="CathMed" id="650829.LCM02.COGN" date="1565—29août">
  <p> Mon cousin, la recommandation en laquelle j'ay Jehan André Ondadei, l'un de mes gentil zhommes, et tous ceulx de sa maison, en considération des bons et agréables services qu'il m'a faictz depuis trente ans et plus, comme il faict et continue encores chascun jour, où je l'ay congneu si fidelle et affectionné serviteur, estant gentilhomme de maison et de bonne part, comme vous et moy sçavons, qui me faict desirer son bon et advancement; et pour ceste cause je vous ay bien voulu escripre la présente en sa faveur, pour vous prier, mon cousin, comme je fais bien affectionnément, de le vouleoir avec tous les siens exempter à perpétuité de toutes charges et impositions quelseonques, comme le requiert l'estat de gentilhomme, et que feroit le Roy monsieur mon filz en sa faveur, s'il avoit ses biens en ce royaume. Aussy m'a faict entendre que ung sien frère a esté contrainct pour quelque nécessité vendre une maison, laquelle il désireroit fort recouvrir, pour ce que ses prédécesseurs l'ont lousjours tenue depuis quatre cents ans. Je vous prie faire en sorte envers ceulx qui l'ont acheptée qu'il la puisse recouvrir d'eulx en les remboursant, vous asseurant que pour le présent vous ne me sçauriez faire plus grand et agréable plaisir que celluy là, et lequel je recongnostray en tous les endroietz où vous me vouldrez emploier. Et quant aux deux levriers de Bretaigne, dont il m'a parlé, je vous asseure qu'estant audit Bretaigne, qui sera bien tost, où j'auray meilleur moyen d'en recouvrer des plus beaulx et meilleurs qui y soient, je ne fauldray de vous en envoyer ung couple, Dieu aydant, lequel je prie, mon cousin, qu'il vous ayt en sa saincte et digne garde.</p>
  <p> Escript à Cognac, le <hi style="font-variant: small-caps">xxviiii</hi><sup><small>e</small></sup> jour de aoust 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650830.LCM02.COGN'>Lettre n° 650830.LCM02.COGN<a href="https://beatricemundo.github.io/lettresmedicis6466/#650830.LCM02.COGN">↑</a></h2><strong> À MA COUSINE MADAME LA DUCHESSE DE GUISE.</strong><discours loc="CathMed" id="650830.LCM02.COGN" date="(1565—30août)">
  <p> <rs type="personne-famillepouvoir">Ma cousine</rs>, <rs type="passage-famillepouvoir">je n'é voleu que <rs type="personne-pouvoir">cet pourteur</rs> souit parti san cete letre, afin que conouisiés que, Dieu mersi, nous soumes tous en bonne santé, et que tous les bruis que l'on fayst courer ne sont pas vray</rs>; <rs type="passage-pouvoir">car nous soumes en set lyeu de Cognac, au yl fayst le plus beau que je vis jeamès et les plus beaus pars, l'heun pour se promener à pié, l'aultre pour aler à la chase, au <rs type="personne-famillepouvoir">le Roy mon fils</rs> va des dus jour l'eun; et y a tent de noblèse au demourant que tou les souir à la sale du balle je panserès aystre à Baionne, set je y voyès <rs type="personne-famillepouvoir">la royne ma fille</rs>, et tout danse huguenos et papiste ensemble si bien, que je panse qu'i ne seriet au yl an son, set Dieu volet que l'on feult ausi sage alleur, nous serions en repos; mès j'espère que la justise que <rs type="personne-famillepouvoir">le Roy mon fils</rs> a commendé aystre fayste à Tours, Bloys et le Cheteau du Louir sera cause de les fayre plus sages daurnavent. Nous ayspéron y estre à la Tousayn au environ et que là nous y vyendré trover aveques <rs type="personne-pouvoir">Monsieur le Cardinal</rs> auquel je n'ayscrips pour l'haste que <rs type="personne-famillepouvoir">le Roy</rs> me donne d'aler courer le ser dan la touile; qui sera cause que fayré fin, me recomendent à tou dus</rs>.</p>
  <p> <rs type="personne-famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='650831.LCM02.COGN'>Lettre n° 650831.LCM02.COGN<a href="https://beatricemundo.github.io/lettresmedicis6466/#650831.LCM02.COGN">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650831.LCM02.COGN" date="1565—31août">
  <p> Mon cousin, je vous renvoye le sieur d'Antibes avec la dépesche des XXXe l. que le Roy monsieur mon fils vous a donnez et accordez et luy aiant au demeurant donné charge de vous dire aulcunes choses de ma part, je vous prie que le croyez comme vous feriez moy-mesmes, priant Dieu, mon cousin, qu'il vous ayt en sa saincte et digne garde. Escript à Coignac, le dernier jour d'aoust 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650909.LCM02.SAIN.a'>Lettre n° 650909.LCM02.SAIN.a<a href="https://beatricemundo.github.io/lettresmedicis6466/#650909.LCM02.SAIN.a">↑</a></h2><strong> À MONSIEUR D'HUMIÈRES, SONLIEUTENANrilTqiRALAUGOUVERNEMDEENPITCABD1B.</strong><discours loc="CathMed" id="650909.LCM02.SAIN.a" date="1565—9septembre">
  <p> Monsieurde Humières, ayant receu la lettre que m'avez escripte du xxvue du passé, j'ay bien voullu vous y faire incontinent ce mot de responce pour vous dire, quant aux octroys qui ont esté accordez à ceux de Péronne, que j'estime que si vous vous en faites représenter les lettres, vous trouverez que les deniers qui en procèdent se doivent employer aux ouvraiges, réparations et forteresses de ladicte ville et non ailleurs; et par ainsi vous pouvez raisonnablement leur ordonner et tenir main qu'iz ne facent despence et employ à autres effectz que ceulx qui seront portés par lesdictes lettres, et s'ilz y contreviennent vous les devez faire contraindre à restablir ce qu'ilz en auront employé ailleurs; et pour les autres despences, ilz ont leurs deniers patrimoniaulx pour y satisffaire, qu'il faut qu'ilz y mectent les premiers. Je trouveroys bon, si tous les gouverneurs des places vous ressembloient, que, les comptes desdicts deniers d'octroy se rendissent par devant lesdits gouverneurs et les officiers des lieux pour les considérations contenues en vosdictes lettres; mais il a esté ordonné par édict de longtemps receu que ce sera en la Chambre des comptes; à quoy il ne se peult pas déroger pour ung faict particulier. Je trouve bien raisonnable que celluy qui estoit vostre lieutenant en la ville de Péronne soit récompensé de son service, mais ne pouvant pour ceste année faire prendre reste despense-là sur les finances qui tombent en l'Espargne, advisez s'il se trouvera poinct par delà quelques deniers casuelz et m'en advertissant je l'en feray gratifier. Je vous envoye la lettre aux officiers de Péronne pour la surcéance des droictz seigneuriaulx d'Ences, ainsi que vous m'en priez par vostredicte lettre; et pouvez bien penser, quant il a esté question de ce faict, que l'on ne savoit pas que ledict Ences feust à vous; car le Roy monsieur mon filz ne vouldroit pas moings vous favoriser en cela qu'il faict ordinairementses serviteurs de beaucoup moindre qualité et mérite que vous qu'il a cher et recommandé. Priant Dieu, Monsieur de Humières, qu'il vous ayt en sa saincte garde. Escript à Xaintes, le <hi style="font-variant: small-caps">ix</hi><sup><small>e</small></sup> jour de septembre 1565.</p>
  <p> <hi style="font-variant: small-caps">Caterine</hi>.</p>
  <p> BOURDIN.</p>
</discours>


</article><article><h2 id='650909.LCM02.SAIN.b'>Lettre n° 650909.LCM02.SAIN.b<a href="https://beatricemundo.github.io/lettresmedicis6466/#650909.LCM02.SAIN.b">↑</a></h2><strong> À MON COUSIN MONSIEUR DE MONTMORENCY, MARÉCHALDE FRANCE.</strong><discours loc="CathMed" id="650909.LCM02.SAIN.b" date="1565—9septembre">
  <p> Mon cousin, j'ai receu la lettre que m'avez escripte par le sieur de la Porte présent porteur et entendu de luy ce qu'il m'a dict de l'estat de la ville de Paris et autres particularitez que vous lui aviez commises, et le vous renvoyant bien instruict de ce qu'il m'a semblé vous devoir mander là-dessus, je m'en reposeray sur sa suffisance et fidélité et après vous avoir prié que vous le croyez de ce qu'il vous dira de ma part, prieray Dieu, mon cousin, pour fin de ma lettre qu'il vous ayt en sa saincte garde. Escript à Xainctes, le <hi style="font-variant: small-caps">ix</hi><sup><small>e</small></sup> jour de septembre 1565. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650912.LCM02.SURG'>Lettre n° 650912.LCM02.SURG<a href="https://beatricemundo.github.io/lettresmedicis6466/#650912.LCM02.SURG">↑</a></h2><strong> À MONSIEUR DU FERRIER.</strong><discours loc="CathMed" id="650912.LCM02.SURG" date="1565—12septembre">
  <p> Monsieur du Ferrier, vous verrez ce que le Roy monsieur mon filz vous escript présentement pour responce à la dépesebe que vous m'avez dernièrement faicte, à laquelle je ne puis aultre chose adjouster, si ce n'est que je vous diray, sur l'espérance que vous dictes que le conte de la Mirandolle a qu'il doyve recepvoir par voz mains <hi style="font-variant: small-caps">xxii</hi><sup><small>m</small></sup> l. par chascun an, qu'il n'en a aucunement esté parlé. Touttefoys s'il ne vous en sollicite poinct cy après, il n'est poinct de besoing que vous luy en faictes aulcune responce, et quand il lefairoit, vous n'aurez en cella qu'à le renvoyer devers nous pour y pourvoir, et n'ayant autre chose à vous dire pour ceste heure, je prieray Dieu, Monsieur du Ferrier. qu'il vous ayt en sa saincte garde. Escript à Surgières, le xue jour de septembre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650916.LCM02.ROCH.a'>Lettre n° 650916.LCM02.ROCH.a<a href="https://beatricemundo.github.io/lettresmedicis6466/#650916.LCM02.ROCH.a">↑</a></h2><strong> À TRÈS HAUTE ET TRÈS EXCELLENTE PRINCESSE NOSTRE TRÈS CHÈRE ET TRÈS AlMÉE SEUR ET COUSINE LA ROYNE D'ANGLETERRE.</strong><discours loc="CathMed" id="650916.LCM02.ROCH.a" date="1565—16septembre">
  <p> <rs type="personne-pouvoir">Très haute et très excellente princesse, nostre très chère et très amée seur et cousine</rs>, <rs type="passage-pouvoir"><rs type="personne-famillepouvoir">le Roy nostre très cher sieur et filz</rs> vous escript présentement pour la restitution d'ung certain navire chargé de pastel déprédé par vos subjetz sur aulcuns des siens, de quoy nous avons bien voulu adjouster ceste lettre de nostre part, en vous priant par icelle que vostre bon plaisir soit, suivant les traités de paix qui sont entre ces deux royaulmes et la commune intelligence et liberté qui est exercée entre les subjetz d'iceulx pour le traficq que pour autres choses, ordonner que restitution et réparation soit faicte dudist navire et des denrées qui sont en iceluy à ceux à qui il appartient, nous estant bien advis que pour la conservation et tranquillité commune de tous nos subjetz réciproquement, à laquelle nous sçavons que vous tendez de toute affection, il seroit expédient de faire chastier et punir ceulx qui ont ozé telle entreprinse si rudement que l'exemple put servir et contenir les autres qui seroient aussi mal advisés; à quoy nous nous asseurons que vous sçaurez bien pourvoir, ainsi que l'importance du faict le requiert</rs>, priant Dieu, <rs type="personne-pouvoir">très haute et très excellente princesse, nostre très chère et très amée seur et cousine</rs>, qu'il vous ayt en sa saincte et digne garde.</p>
  <p> Escript de la Rochelle, le <hi style="font-variant: small-caps">xvi</hi><sup><small>e</small></sup> jour de septembre 1565.</p>
  <p> <rs type="personne-pouvoir">Vostre très bonne seur et cousine</rs>, <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi> </p>
</discours>


</article><article><h2 id='650916.LCM02.ROCH.b'>Lettre n° 650916.LCM02.ROCH.b<a href="https://beatricemundo.github.io/lettresmedicis6466/#650916.LCM02.ROCH.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="650916.LCM02.ROCH.b" date="1565—16septembre">
  <p> Mon cousin, je vous prie, suivant ce que le Roy monsieur mon fils vous escript présentement, que passant par vostre gouvernement mon cousin le cardinal de Lorraine pour le venir trouver à Bloys, ainsy qu'il lui a mandé, vous ne lui donnez ne souffrez estre. donné aucune moleste, ny empeschement, ny semblablement à ceulx qui l'acompaigneront, vous voullant bien asseurer qu'il m'a faict dire qu'il n'a poinct d'envye de vous rien demander par les armes, ny d'entreprendreaucune chose à l'encontre de vous. Quant aux livres diffamatoires qui se vendent et impriment ordinairementà Paris, vous ne sçauriez faire service plus agréable au Roy mondict sieur et filz. que de faire descouvrir, s'il est possible, qui en sont les aucteurs et imprimeurs et d'en faire faire une si rigoureuse et exemplaire pugnition que nous en puissions purger c.e royaulme qui en esL infiniment travaillé, ne voyans tous les jours autre chose que telz livres nouveaux qui servent de flamesches à entretenir toutes choses en aigreur et combustion; et sur ce je prie Dieu, mon cousin, qu'il vous ayt en sa saincte garde. Escript à la Rochelle, le XVIejour de septembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650917.LCM02.ROCH'>Lettre n° 650917.LCM02.ROCH<a href="https://beatricemundo.github.io/lettresmedicis6466/#650917.LCM02.ROCH">↑</a></h2><strong> À M" MON FILS LE ROY CATOLIQUE.</strong><discours loc="CathMed" id="650917.LCM02.ROCH" date="1565—17septembre">
  <p> Très hault, très excellent et très puissant prince, nostre très cher et très amé bon filz, frère et cousin, ayant le Roy nostre très cher sieur et filz choysy le sr de Fourquevaux, chevalier de son ordre et gouverneur de Narbonne, pour l'envoyer résiderson ambassadeur auprès de vous au lieu du sr de Saint-Supplice que nous avons advisé de révocquer et faire retourner par deçà, nous vous prions aultant affectueusement que faire pouvons que, après l'avoir licencyé, vous soyez content de recevoir et admettre en sa place ledict de Fourquevaulx avec la mesme benigne et favorable audience, foy et créance sur tout ce qu'il aura à vous dire de nostre part, ainsy que vous avez tousjours accoustumé faire à ses prédécesseurs ce que vouldriez faire pour nostre propre personne. Suppliantle Créateur, très hault et très puissant prince, notre très cher et très amé bon fils et cousin, qu'il vous donne ce que désirez. Escript à la Rochelle, le <hi style="font-variant: small-caps">xvii</hi><sup><small>e</small></sup> jour de septembre.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650917.LCM02.SL'>Lettre n° 650917.LCM02.SL<a href="https://beatricemundo.github.io/lettresmedicis6466/#650917.LCM02.SL">↑</a></h2><strong> À MR MON FILS LE ROY CATOLIQUE.</strong><discours loc="CathMed" id="650917.LCM02.SL" date="(1565—17septembre)">
  <p> Monsieur mon fils, ayent tousjour coneu depuis que Dieu m'a fayst cet heur et hauneur que de vous aystre mère, que avés heu agréable tous ceulx que de par le Roy vostre frère vous aunt aysté envoyé, je ne doutte poynt que Vostre Majesté ne contineue encore cete amyable fason de resevoyr aveques aultent de contentement le sieur de Furqueveaulx, présant pourteur, que le Roy vostre frère ha choysi et ayleu pour son embassadeur au lyeu du sr de St Suplyse près V. M. pour l'avoyr de lontemps coneu homme de byen et hauneur et qui n'a neule afection que son servise qu'il aseure qui contineura les aires dudist sieur de St Suplise de entertenir l'amytié si bien continuée jeuques ysi, selon que s'et sa volanté, s'aseurant que V. M. l'a de mesme et pour le conestre tieul et houme véritable. Ne povent plus à mon grent regret contineuer cete cherge ledist sr de St Suplise, yl a choysi ledist sieur de Furqueveaulx, s'aseurant que V. M. en resevera satisfaction et qu'ele luy contineuré les mesme faveurs et démos Iration de l'avoyr agréable et lui donner favorable audianse, come ayle ha fayst au s aultres qui aunt tins le mesme à lyeu. Set je ne l'avès pas seu et entendu par eulx, come l'a coteumet d'en euser, je metré pouyne de l'an suplyer, mes n'an dutent poynt, je ne m'étendré en luy en fayre plus longue letre et seulement suplyré Vostre Majesté le volouyr croyre de set qu'il vous dira de ma part, come se s'étoyt la propre personne de vostre bonne mère et seur.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650921.LCM02.LHOU'>Lettre n° 650921.LCM02.LHOU<a href="https://beatricemundo.github.io/lettresmedicis6466/#650921.LCM02.LHOU">↑</a></h2><strong> À MESSIEURS LES MAIRE ET ESCHEVINS DE LA VILLE DE NANTES.</strong><discours loc="CathMed" id="650921.LCM02.LHOU" date="1565—21septembre">
  <p> Messieurs, je viens tout présentement de recevoir la lettre que vous m'avez escripte, à laquelle je vous ay bien voullu tout aussitost faire responce et vous dire sur ce que vous désirez sçavoir le temps environ lequel nous pourrons arriver en vostre ville, que ce sera sur le sixme du moys prochain; pour quoy vous adviserez à vous préparer pour ce temps là. Vous ayant bien voullu cependant renvoyer ce porteur votre procureur, puysque vous ne l'avez dépesché icy à autre fin. Priant Dieu vous avoir, Messieurs, en sa saincte et digne garde. Escript à la Rochefaton, ce <hi style="font-variant: small-caps">xxi</hi><sup><small>e</small></sup> jour de septembre 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650924.LCM02.OIRO'>Lettre n° 650924.LCM02.OIRO<a href="https://beatricemundo.github.io/lettresmedicis6466/#650924.LCM02.OIRO">↑</a></h2><strong> À MESSIEURS LES BAILLY ET PRÉVOST DE CHARTRES, LEURS LIEUTENANTS ET AUTRES OFFICIERS DU ROY MONSEIGNEUR MON FILS, MAIRE ET ESCHEVINS, MANANS ET HABITANS DE CHARTRES.</strong><discours loc="CathMed" id="650924.LCM02.OIRO" date="1565—24septembre">
  <p> Messieurs, vous entendrés par la lettre que le Roi monseigneur mon fils vous écrit présentement comme il ne veut ne entend que pour l'occasion de la mort advenue à mon cousin le sieur de Sypierre il soit aucune chose immué de l'ordre qui a esté établi en vostre ville, mais que toutes choses y soient continuées au bon estat qu'elles estoient du vivant de mondict cousin, et que vous obéissiés et entendiés toujours au sieur de Monterau en tout ce qu'il vous commandera deppendant de sa charge et autrement par delà, sans y faire aucune difficulté, sur peine de désobéir mesme au seigneur Roi mon fils et d'en estre chastiés, ainsi qu'il vous commande par sa lettre; sur laquelle me remectant, je supplieray le Créateur qu'il vous ait en sa saincte et digne garde.</p>
  <p> Escrit à Oiron, le <hi style="font-variant: small-caps">xxiv</hi><sup><small>e</small></sup> jour de septembre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='650925.LCM02.OIRO.a'>Lettre n° 650925.LCM02.OIRO.a<a href="https://beatricemundo.github.io/lettresmedicis6466/#650925.LCM02.OIRO.a">↑</a></h2><strong> À MON COUSIN LE MARÉCHAL DE MONTMORENCY.</strong><discours loc="CathMed" id="650925.LCM02.OIRO.a" date="1565—25septembre">
  <p> Mon cousin, je ne vous feray poinct de redicte de ce que le Roy monsieur mon filz vous escript présentement, car sa lettre est ample et l'affection que vous avez au bien de sa ville de Paris et au repoz d'icelle nous est si congneue qu'il ne vous fault poinct d'aultre recommandation; ce que je vous diray doncques davantaige est que, si tost que le trésorier de l'Espargne sera rejoinct à ceste compaignie, je lui commanderay le payement de vostre pension tant pour ce qu'il vous en a retranché du dernier quartier que pour tout ce qui en sera deu du présent à la fin de ce moys, considérant bien la despencequ'il vous fault faire au lieu où vous estes et le peu de moyen que vous avez d'y satisfaire sans estre payé de vostredicte pension par chascun quartier, ainsi que vous avez esté jusques à présent. Pryant Dieu, mon cousin, qu'il vous ayt en sa saincte garde.</p>
  <p> Escript à Oiron, le <hi style="font-variant: small-caps">xxv</hi><sup><small>e</small></sup> jour de septembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='650925.LCM02.OIRO.b'>Lettre n° 650925.LCM02.OIRO.b<a href="https://beatricemundo.github.io/lettresmedicis6466/#650925.LCM02.OIRO.b">↑</a></h2><strong> À MESSIEURS LES PRÉVOST DES MARCHANS ET ESCHEVINS DE LA V1LLEDE PARIS.</strong><discours loc="CathMed" id="650925.LCM02.OIRO.b" date="1565—25septembre">
  <p> Messieurs, j'ay faict veoir au Roy monsieur mon filz la lettre que vous m'avez escripte, suyvant laquelle il vousfaict envoyer les lettres aux roys de Danemarch et de Suède que vous avez désiré de recouvrer et vous asseure que l'ung de ses principaulx désirs est de veoir vostre ville si bien pourveue de bledz que n'y en puisse avoir faulte et le popullaire n'aict occasion de tumultuer. H en escript à mon cousin le mareschal de Montmorency pour y adviser avec vous et les officiers du Chastelet et regarder d'y establir l'ordre et réglement nécessaireque je vous recommanderoysdavantage, si ce n'estoit que pour estre chose qui vous concerne et en général et en particulier vous n'y oublirez riens, comme je m'asseure, de ce qui s'y pourra faire de vostre cote. Priant Dieu, Messieurs, qu'il vous ayt en sa saincte garde.</p>
  <p> Escript à Oyron, ce <hi style="font-variant: small-caps">xxv</hi><sup><small>e</small></sup> jour de septembre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Bourdin</hi>.</p>
</discours>


</article><article><h2 id='651000.LCM02.SL'>Lettre n° 651000.LCM02.SL<a href="https://beatricemundo.github.io/lettresmedicis6466/#651000.LCM02.SL">↑</a></h2><strong> À MONSIEUR D'ESCARS.</strong><discours loc="CathMed" id="651000.LCM02.SL" date="1565—Octobre">
  <p> Monsieur d'Escars, le Roy monsieur mon filz respond amplement à toutes les lettres que nous avons receues de vous, et mesmement en ce qui concerne le faict des armes que vous mectrez poyne d'exécuter de poinct en poinct, estant bien marrye de quoy l'on ne vous peult bailler des forces et armes plus de ce que vous en avez à faire, comme je vouldroys voyr ce royaulme réduict en tel estat qu'il estoyt quand il ne failloyt qu'une baguette blanche pour fayre obéyr le Roy par tout le royaulme. Le Roy monsieur mon filz a bien volunté de le remectre en cest estat eL j'espère, si Dieu luy faict la grace de vivre, qu'il en viendra à bout.</p>
</discours>


</article><article><h2 id='651009.LCM02.SAIN'>Lettre n° 651009.LCM02.SAIN<a href="https://beatricemundo.github.io/lettresmedicis6466/#651009.LCM02.SAIN">↑</a></h2><strong> À MA COUSINE MADAME LA DUCHESSE DE GUISE.</strong><discours loc="CathMed" id="651009.LCM02.SAIN" date="(1565—9octobre)">
  <p> <rs type="personne-famillepouvoir">Ma cousine</rs>, <rs type="passage-famillepouvoir"><rs type="personne-pouvoir">cet pourteur</rs> vous dira coment yl a esté dépéché</rs>; <rs type="passage-pouvoir">au reste <rs type="personne-pouvoir">le chevalier de Seure</rs> est arivé qui nous a raporté touttes chauses et aseuré que tout ayst coment <rs type="personne-famillepouvoir">le Roy mon fils</rs> désire, et voyent cela yl a comendé que <rs type="personne-pouvoir">Manègre et le capitayne de Tons</rs> demeuret juques à set que <rs type="personne-pouvoir">Monsieur le cardinal</rs> souit ysi. Y ne veult ryen toucher, car y le veult ouyr, et je suis byen ayse d'avoyr eu si bon avys d'i avoyr envoyé ledist <rs type="personne-pouvoir">chevalier</rs>, car y nous ha outé de tous escropule. Nous alons asteure diner à Beaupréaulx cheu <rs type="personne-pouvoir">le prinse de la Roche-sur-Ion</rs>, lequel ayst en nestat que je ne panse pas qu'i souit en vie dan dus jours, set Dieu ne fayst miracle en luy, et suis bien marrye d'avoyr esté profète en vostre endroyt, quant vous tormantié de l'estat de Grent Mestre, je vous disè byen qu'i n'i empècheret plus guière. Ve velà hour de pouine et j'é regret pour l'amytié qu'yl me portet, et voyr que <rs type="personne-famillepouvoir">le Roy mon fils</rs> peu à peu pert lé vieuix qu'il a auprès de luy comme déjeà le poure Sipiere et asteure ledist prinse. Velà que cet; yl fault que en fasion tous de mesme. Se sera quant y plèra à Dyeu; mès je vous diré byen que je n'iré jeamès au beyn veu cet que en voyons avenir</rs>. <rs type="passage-pouvoir">Nous seron venderdi à Nantes, espérons fayre la Tousayn au Man. Je vous prie vous en venir et dire à <rs type="personne-pouvoir">Monsieur le cardinal</rs> que je donne aurdre à son pasage, come je luy menderé plus à loysir, car pour cet heure y me fault aler monter à cheval et ne puys fayre aultre chause que mes recomendations à tous dus</rs>.  <rs type="personne-famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='651010.LCM02.LARE'>Lettre n° 651010.LCM02.LARE<a href="https://beatricemundo.github.io/lettresmedicis6466/#651010.LCM02.LARE">↑</a></h2><strong> À MON COUSIN MONSIEUR DE MONTMORENCY, MARESCHALDEFRANCE.</strong><discours loc="CathMed" id="651010.LCM02.LARE" date="1565—10octobre">
  <p> Mo. cousin, vous verrez ce que le Roy monsieur mon filz vous escript touchant ces semeurs et imprimeurs de livres qui ont esté saisyz et arrestez prisonniers, desquelz vous ne luy sçauriez faire service plus agréable que de tenir main qu'il en soyt faict une bonne pugnition et de garder que les officiels n'y usent d'aucune connivence; et seray bien ayse que, pour mieulx aprofondir ce faict de ceulx qui ordinairementmectent en lumière lesdietz livres, vous nous envoyez l'homme dont faict mention la lectre que m'avez escripte par le, chevalier de Seure, mais que nous soyons à Bloys, affin que, luy oy sur les moyens qu'il diet avoir en cela, l'on y pourvoye. Priant Dieu, mon cousin, qu'il vous ait en sa saincte garde. Escript à la Regrepière, le <hi style="font-variant: small-caps">x</hi><sup><small>e</small></sup> jour de octobre 1565.</p>
  <p> (De sa main.) Mon cousin, j'é entendu par le chevalier de Seure comment Monsieur le cardinal de Lorayne ne passera par Paris, mès yl pasera à Saynt-Denis et à Saynt-Germayn, chause que vous ay voleu mender, encores qu'il m'aye dist le vous avoyr dist, afin que ne luy donnié nul empêchement, ni que pour cela vous asambliés jeans, car vous n'avés afayre à sortir de Paris si y estes, ou si aystes cheu vous à y venir; car je m'aseure que ledist cardinal ne fayra que paser et n'ynnovera ni tantera ryen contre vous, ynsin que le Roy mon fils lui ha mandé et an nayent la réponse, afin que n'an dutiés, nous vous en nanvoyron le dubte, et vous prie ne failir à le léser paser aveques sa conpagnie, que je m'aseure, ne sayra pas trop grende.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651015.LCM02.NANT'>Lettre n° 651015.LCM02.NANT<a href="https://beatricemundo.github.io/lettresmedicis6466/#651015.LCM02.NANT">↑</a></h2><strong> À MONSIEUR DU FERRIER.</strong><discours loc="CathMed" id="651015.LCM02.NANT" date="1565—15octobre">
  <p> Monsieur du Ferrier, vous verrez la responce que le Roy monsieur mon filz vous faict présentement1 aux dernières dépesches que nous avons receues de vous; à quoy je ne sçauroys rien adjouster, si n'est de vous prier de continuer à nous escrire ordinairementde toutes les nouvelles quevous pourrez apprendre de par dellà. Quant aux nostres, n'en ayant autres que celles que ledict sieur Roy mon filz vous escript, je ne vous en feray la présente plus longue, en priant Dieu, Monsieur du Ferrier, vous avoir en sa saincte garde. Escript à Nantes, le <hi style="font-variant: small-caps">xv</hi><sup><small>e</small></sup> jour d'octobre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='651018.LCM02.CHAT'>Lettre n° 651018.LCM02.CHAT<a href="https://beatricemundo.github.io/lettresmedicis6466/#651018.LCM02.CHAT">↑</a></h2><strong> À MON COUSIN MONSIEUR LE DUC DE NEMOURS.</strong><discours loc="CathMed" id="651018.LCM02.CHAT" date="1565—18octobre">
  <p> Mon cousin, nous avons entendu bien amplement de toutes les occurences de Lyon par ce que nous en ont rapporté le sieur de Losses et Labessée, suivant aussi ce que m'en avez par eulx escrit; sur quoy vous verrez par la lettre que le Roy monsieur mon filz vous faict présentement1 ce qu'il vous mande, tant pour le regard de la Rigaudière2 que touchant l'expédient qui s'y pourra trouver pour l'acquit des debtes et marchandises prinses durant les troubles à Lyon, dont ledict Labessée m'a particulièrement parlé de vostre" part, luy ayant commandé d'en faire de mesmes audict sieur Roy mon fils, estant en son conseil; vous voulant bien promectre et asseurer qu'il accordera tousjours fort volunliers ledict expédient pour le désir qu'il a de veoir que ceste satisffaclion desdites debtes se face, d'aultant que, sans cela, nous veoyons bien qu'il ne sera possible de paciffier entierement les choses par delà; parquoy donnez ordre que ledict expédient se résolve le plustost que faire se pourra, et que l'on en envoye les mémoires audict Labessée par deçà, afin de les nous faire entendre et en poursuivre l'expédition, vous voulant bien encores dire que, si vous avez quelque besoing de noz lettres pour la bonne et prompte expédition de vostre procès, le me le faisant entendre, il vous y sera incontinant satisffaict, et en cest endroict je supplieray le Créateur vous donner, mon cousin, ce que désirez. Escrit à Chasteaubryant, le <hi style="font-variant: small-caps">xviii</hi><sup><small>eme</small></sup> jour de oclobre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='651020.LCM02.CHAT.a'>Lettre n° 651020.LCM02.CHAT.a<a href="https://beatricemundo.github.io/lettresmedicis6466/#651020.LCM02.CHAT.a">↑</a></h2><strong> À MESSIEURS LES GENS TENANS LA COUR DE PARLEMENT A" PARIS.</strong><discours loc="CathMed" id="651020.LCM02.CHAT.a" date="1565—20octobre">
  <p> Messieurs, vous verrez ce que le Roy monsieur mon filz vous escript3, à quoy je n'adjousteray rien davantage, si ce n'est de vous dire que nous sommes tous les jours après à ad viser aux moyens qui se pourront tenir pour obvier à la grande disette et nécessité des bledz et grains, qui est tant à la ville d.1 Paris que es autres endroict.z de ce royaume, dont nous avons plainte de tous costez, il pouvez bien estre asseurez qu'il s'y fera tousjours du mieux que l'on pourra, et mesmes pour le regard dudict Paris que je sçay pour la conséquence du grand peuple qui y afflue mériter bien estre tenu en quelque particulière considération. Priant Dieu, Messieurs, qu'il vous ayt en sa saincte garde. Escript à Chasteaubriant, le xxe octobre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='651020.LCM02.CHAT.b'>Lettre n° 651020.LCM02.CHAT.b<a href="https://beatricemundo.github.io/lettresmedicis6466/#651020.LCM02.CHAT.b">↑</a></h2><strong> À MONSIEUR DE MONTMORENCY, MARÉCHALDE FRANCE.</strong><discours loc="CathMed" id="651020.LCM02.CHAT.b" date="1565—20octobre">
  <p> Mon cousin, vous entendrez du sieur des Fourneaulx, présent porteur, des provisions qui ont esté données sur tout ce qu'il a eu charge de nous remonstrer de vostre part, dont je me reposeray sur ce qu'il vous en fera sçavoir, suivant ce que luy en a ordonné le Roy monsieur mon filz. Priant Dieu, mon cousin, qu'il vous ait en sa saincte et digne garde. Escript à Chasteaubriant, le <hi style="font-variant: small-caps">xx</hi><sup><small>e</small></sup> jour de octobre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651020.LCM02.CHAT.c'>Lettre n° 651020.LCM02.CHAT.c<a href="https://beatricemundo.github.io/lettresmedicis6466/#651020.LCM02.CHAT.c">↑</a></h2><strong> À MONSIEUR DE MONTMORENCY, MARÉCHALDE FRANCE.</strong><discours loc="CathMed" id="651020.LCM02.CHAT.c" date="1565—20octobre">
  <p> Mon cousin, j'ay esté bien ayse d'entendre par la lettre que l'évesque de Paris m'a apportée de vostre part, la paix et transquillité où toutes choses se contynuent audict Paris et par tout le reste e vostre gouvernement, dont ledict évesque m'a encores bien fort asseuré et m'a esté grand plaisir de veoir ce que me mandez du bon office qu'il faict aux affaires qui se présentent auprès de vous pour le service du Roy monsieur mon fils et que vous vous trouviez bien de son conseil et ad vis, duquel je vous pryè contynuer à vous ayder, et, au demourant, avoir toujours, comme je m'assure que vous avez en toute singulière recommandation, le repos et transquilité de ladicte ville. Sur ce je supplieray le Créateur vous donner, mon cousin, ce que désirez. Escript à Chasteaubriant, ce <hi style="font-variant: small-caps">xx</hi><sup><small>e</small></sup> jour d'octobre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='651020.LCM02.CHAT.d'>Lettre n° 651020.LCM02.CHAT.d<a href="https://beatricemundo.github.io/lettresmedicis6466/#651020.LCM02.CHAT.d">↑</a></h2><strong> À MESSIEURS LES PRÉVOST DES MARCHANS ET ESCHEVINS DE LA VILLE DE PARIS.</strong><discours loc="CathMed" id="651020.LCM02.CHAT.d" date="1565—20octobre">
  <p> Messieurs, le Roy monsieur mon filz est grandement satisfaict du bon devoir dont vous usez à faire venir des blez et grains en vostre ville pour obvier a la nécessité que vous y craignez et prévenez. En quoy il ne fault pas doubter qu'il ne vous ayde, ainsy que vous congnoisterez assez qu'il en a bonne envye par les despesches qu'il vous envoye présentement, conformes à la requeste que vous luy en avez faicte, et de ma part vous pouvez estre asseurez que je n'y nuyrai pas et que j'auray tousjours ce qui touche le bien de vostre ville en une singulière recommandation. Priant Dieu, Messieurs, qu'il vous ayt en sa saincte garde.</p>
  <p> Escript à Chasteaubriant, le <hi style="font-variant: small-caps">xx</hi><sup><small>e</small></sup> jour d'octobre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L'Aubespine</hi>.</p>
</discours>


</article><article><h2 id='651022.LCM10.CHAT'>Lettre n° 651022.LCM10.CHAT<a href="https://beatricemundo.github.io/lettresmedicis6466/#651022.LCM10.CHAT">↑</a></h2><strong> À MONSIEUR DE GORDES, CHEVALLIDEERL'ORDRDEUROTMONSIEUMRONFILZ, ET SONLIEUTENANT GENEBAALUGOUVERNEMDEUNDTAUPHINEEN, L'ABSENDCEMONCOUSIN LEDUCDEMONTPBNSIER.</strong><discours loc="CathMed" id="651022.LCM10.CHAT" date="156522octobre">
  <p> Mons<sup><small>r</small></sup> de Gordes, suyvant ce que le Roy mons<sup><small>r</small></sup> mon filz vous escript presentement de vous enquerir et veriffier si ceux de la noblesse catholicque, du clergé et aultres catholicques de Daulphiné ont requis le S<sup><small>r</small></sup> de Pasquiers escryre les lettres que nous avons receues en leur nom, signées dudict Pasquiers à leur requeste et priere, en datte du <hi style="font-variant: small-caps">xvi</hi><sup><small>e</small></sup> du moys passé, et s'ilz l'advoueront, affin de nous faire entendre ce qu'en aurés trouvé à la verité en cest endroict. Ne vous estant faicte la presente à aultre fin, je supplieray le createur vous donner, Mons<sup><small>r</small></sup> de Gordes, ce que desyrés.</p>
  <p> Escript à Chasteaubriant, le <hi style="font-variant: small-caps">xxii</hi><sup><small>e</small></sup> jour d'octobre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='651026.LCM02.CHAT'>Lettre n° 651026.LCM02.CHAT<a href="https://beatricemundo.github.io/lettresmedicis6466/#651026.LCM02.CHAT">↑</a></h2><strong> À MON COUSIN MONSIEUR LE DUC DE FLORENCE.</strong><discours loc="CathMed" id="651026.LCM02.CHAT" date="1565—26octobre">
  <p> Mon cousin, la recommandation en laquelle j'ay le cappitaine Nicolas Alamanny, maistre d'hostel ordinaire de mon filz le duc d'Orléans, tant en considération des bons et recommandables services qu'il a dès longtemps faictz à ceste couronne, comme il continue encore chacun jour que à moy particulièrement, me faict vous escripre la présente en sa faveur, pour vous prier, mon cousin, comme je fais bien affectueusement, que oubliant ce que est passé, vous luy vueillez, pour l'amour et en faveur de moy, remectre le bannissement et confiscation de ses biens, en quoy il a esté condempné envers vous. Vous asseurant que vous me ferez ung grand et agréable plaisir, aiusy que j'ay prié vostre ambassadeur, revenant devers vous, vous dire plus amplement de ma part; que me gardera de vous faire plus longue lettre, que de prier le Créateur, mon cousin, qu'il vous ait en sa très saincte et digne garde. Escript à Chasteaubriant, le <hi style="font-variant: small-caps">xxvi</hi><sup><small>me</small></sup> jour d'octobre 1565.</p>
  <p> (De sa main.) Mon cousin, je vous prie m'accorder la requeste que vous foys et que mestié poine de recognestre en set que me voudrés employer.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651030.LCM02.CHAT'>Lettre n° 651030.LCM02.CHAT<a href="https://beatricemundo.github.io/lettresmedicis6466/#651030.LCM02.CHAT">↑</a></h2><strong> À MESSIEURS LES PRÉVOST DES MARCHANS ET ESCHEVINS DE LA VILLE DE PARIS.</strong><discours loc="CathMed" id="651030.LCM02.CHAT" date="1565—30octobre">
  <p> Messieurs, incontinant que nous avons receu vos lettres du <hi style="font-variant: small-caps">xxvi</hi><sup><small>e</small></sup> de ce mois, et veu l'ellection que vous avez solempnellement faicte de M. Claude Perrot, en restat de procureur du Roymonsieur mon filz en la ville de Paris, suivant vos anciens previlleges, et sa réception audict estat, le Roy mondict sieur et filz a eu ladicte élection pour agréable et veult que ledict Perrot en demeure pourveu, ainsi que vous le pourrez veoir par la lettre qu'il vous en escript, vous asseurant que, de ma part, je tiendray tousjours la main le plus qu'il me sera possible à ce que vos anciens previllèges vous soient gardez et conservez.Et sur ce, je prie Dieu, Messieurs, qu'il vous ait en sa saincte garde.</p>
  <p> Escript à Chasteaubriant, le <hi style="font-variant: small-caps">xxx</hi><sup><small>e</small></sup> jour d'octobre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='651031.LCM02.CHAT'>Lettre n° 651031.LCM02.CHAT<a href="https://beatricemundo.github.io/lettresmedicis6466/#651031.LCM02.CHAT">↑</a></h2><strong> À MONSIEUR DE MONTMORENCY, MARÉCHALDE FRANCE.</strong><discours loc="CathMed" id="651031.LCM02.CHAT" date="1565—31octobre">
  <p> Mon cousin, vous entendrez par la lettre du Roy monsieur mon filz1 ce qu'il vous mande présentement touchant le passaige de mon cousin le cardinal de Lorrayne; à quoy m'asseurantque vous sçaurez bien pourveoyr suivant ce que ledict sieur Roy mon filz vous mande, cella me gardera de vous en dyre rien davantaige, en pryant Dieu, mon cousin, qu'il vous ayt en sa saincte et digne garde. De Chasteaubryant, ce dernier jour d'octobre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651102.LCM02.CHAT'>Lettre n° 651102.LCM02.CHAT<a href="https://beatricemundo.github.io/lettresmedicis6466/#651102.LCM02.CHAT">↑</a></h2><strong> À MONSIEUR DE MATIGNON.</strong><discours loc="CathMed" id="651102.LCM02.CHAT" date="1565—2novembre">
  <p> Monsieur de Matignon, je vous prie de tenir la main de vostre part que les lettres patentes que le Roy monsieur mon filz a ce jourd'huy faict expédier à Marie de la Mare paouvre damoiselle, et arrestez cy-devant, donnez en son privé conseil, soient mises à exécution de poinct - en poinct selon leur forme et teneur le plus tost que faire ce pourra; et, ce faisant, vous me ferez plaisir très agréable. Priant Dieu, Monsieur de Matignon, qu'il vous ait en sa saincte garde. Escript à Chasteaubriant, le <hi style="font-variant: small-caps">ii</hi><sup><small>e</small></sup> jour de novembre 1565.</p>
  <p> <hi style="font-variant: small-caps">Caterine</hi>.</p>
  <p> FISES.</p>
</discours>


</article><article><h2 id='651108.LCM02.SELO'>Lettre n° 651108.LCM02.SELO<a href="https://beatricemundo.github.io/lettresmedicis6466/#651108.LCM02.SELO">↑</a></h2><strong> À MON COUSIN MONSIEUR DE MONTMORENCY, MARÉCHALDE FRANCE.</strong><discours loc="CathMed" id="651108.LCM02.SELO" date="1565—8novembre">
  <p> Mon cousin, vous sçaurez bien au long du sieur de Ramboillet présent porteur l'occasion pour laquelle le Roy monsieur mon fils l'envoye présentement devers vous, et pour ce ne vous en feray-je redicte par ma lettre, estant bien asseurée que ce que ledict sieur Roy mon fils vous mande par ledict sieur de Ramboillet vous regarderez incontinant à le satisfaire et contanter, et me remectant du surplus sur ledict sieur de Ramboillet, je prieray Dieu, mon cousin, qu'il vous aict en sa saincte garde. Escript au Verger, le <hi style="font-variant: small-caps">viii</hi><sup><small>e</small></sup> jour de novembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651115.LCM02.BOUR'>Lettre n° 651115.LCM02.BOUR<a href="https://beatricemundo.github.io/lettresmedicis6466/#651115.LCM02.BOUR">↑</a></h2><strong> À MONSIEUR DU FERRIER.</strong><discours loc="CathMed" id="651115.LCM02.BOUR" date="1565—15novembre">
  <p> Monsieur du Ferrier, par les lettres que le Roy monsieur mon filz vous escript présentement1 vous verrez toutes les nouvelles que nous avons présentement par deçà, qui me gardera de vous en faire la présente plus longue. Seullement je vous prieray de nous mander le plus souvent que vous pourrez de celles qui courent ordinairement par dellà, et pour n'avoir autre chose à vous escrire pour ceste heure, je prieray Dieu, Monsieur du Ferrier, qu'il vous ait en sa saincLe garde. Escript à Bourgueil, le <hi style="font-variant: small-caps">xv</hi><sup><small>e</small></sup> jour de novembre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='651119.LCM02.BOUR'>Lettre n° 651119.LCM02.BOUR<a href="https://beatricemundo.github.io/lettresmedicis6466/#651119.LCM02.BOUR">↑</a></h2><strong> À MON COUSIN MONSIEUR DE MONTMORENCY, MARESCHAL DE FRANCE.</strong><discours loc="CathMed" id="651119.LCM02.BOUR" date="1565—19novembre">
  <p> Mon cousin, je ne vous feray point de redicte du contenu en la lettre du Roy monsieur mon fils et de la dépesche qu'il a faict faire à mon cousin le duc d'Aumalle pour permettre de sortyr des blez de la Champaigne pour le secours de sa ville de Paris, puisque c'est chose qu'il vous mande assez amplement et particulièrement; mais je vous diray quant à l'arrivée des dépesches de Stuard qui se dict estre envoyé de la part des Estatz d'Escosse, que le Roy mondict sieur et fils ni moy ne cognoissons poinct qu'il y ait des Estatz en Escosse, mais bien une royne et ung roy à qui il appartient de commander absoluement audict royaume et sans le commandement et consentement desquelz il n'est permis à aucuns des subgectz d'envoyer devers quelque prince que ce soyt; de sorte que, si nous recevions ledict Stuard en la qualité qu'il se dict estre dépesché, nous ferions tort et préjudice à l'ancienne amityé et alliance qui est entre ceste couronne et celle dudict Escosseet à l'affection que nous portons auxdicts royne et roy avec grande et juste occasion. Par ainsi vous direz audict Stuard qu'il ne se mecte poinct en peine de venir devers nous, mais, si vous pouvez entendre quelle est sa charge, comme je vous prie regarder d'en tirer dextrement de luy la vérité, vous me ferez plaisir de m'en advertyr incontinent, affin que, s'il y a chose en quoy l'on puisse ayder la réconciliation de ceulx qui ont encouru la male grace et indignation desdicts royne et roy, nous y facions ce qui sera convenable à nostredicte amityé et qui pourra aider au bien et à la paciffication de cest Estat-là, qui nous est cher et recommandé. Priant Dieu, mon cousin, qu'il vous ait en sa saincte garde. Escript à Bourgueil, le <hi style="font-variant: small-caps">xix</hi><sup><small>e</small></sup> jour de novembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651125.LCM02.LARI.a'>Lettre n° 651125.LCM02.LARI.a<a href="https://beatricemundo.github.io/lettresmedicis6466/#651125.LCM02.LARI.a">↑</a></h2><strong> À MON COUSIN MONSIEUR LE DUC DE FLORENCE.</strong><discours loc="CathMed" id="651125.LCM02.LARI.a" date="1565—25novembre">
  <p> Mon cousin, j'ay avecques grant ayse et plaisir receu vostre lettre, et entendu l'affection, laquelle vous continuez envers le Roy monsieur mon filz et moy, qui y correspondrons tousjours sv avant, que vous congnoistrez ne l'avoir jamais addressée en meilleur eudroict, et de ma part, povez vous croire, c'est une des choses de ce monde que je désire autant, pour le zelle particullier que j'ay à ce qu'elle aille tousjours se fortiffiant; à quoy vous me trouverez tousjours entierement disposée, me resjouissant avecques vous du voiaige que vous allez faire, pour la satisffaction que je veulx croire que vous en aurez; à laquelle j'estime participper, comme celle qui vous désire tout contantement. Priant Dieu, mon cousin, vous donner ce que désirez.</p>
  <p> Escript au Plessis-iez-Tours, le XIV!!!e jour de novembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651125.LCM02.LARI.b'>Lettre n° 651125.LCM02.LARI.b<a href="https://beatricemundo.github.io/lettresmedicis6466/#651125.LCM02.LARI.b">↑</a></h2><strong> À MON COUSIN MONSIEUR DE MONTMORENCY, MARESCHALDE FRANCE.</strong><discours loc="CathMed" id="651125.LCM02.LARI.b" date="1565—25novembre">
  <p> Mon cousin, le sieur d'Àntibes2 est personnaige si suffisant et le mémoire qu'il vous porte si ample que je me remecleray à l'un et à l'autre de tout ce que j'auroys à vous escripre et vous prieray seullement que vous croyez ledict sieur d'Antibes de ce qu'il vous dira de ma part, comme feriez moy-mesmes; qui prie Dieu, mon cousin, vous avoir en sa saincte et digne garde. Escript au Plessis-lez-Tours, le <hi style="font-variant: small-caps">xxiiiii</hi><sup><small>e</small></sup> jour de novembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651100.LCM10.BOUR'>Lettre n° 651100.LCM10.BOUR<a href="https://beatricemundo.github.io/lettresmedicis6466/#651100.LCM10.BOUR">↑</a></h2><strong> À MA COUSINE MADAME LA DUCHESSE DE GUISE.</strong><discours loc="CathMed" id="651100.LCM10.BOUR" date="[1565—Finnovembre]">
  <p> <rs type="personne-famillepouvoir">Ma cousine</rs>, <rs type="passage-famillepouvoir">j'é reseu vostre letre et veu cet que me repondés touchant vos enfans, et pour n'estre ysi <rs type="personne-pouvoir">Monsieur de Monpansier</rs>, je ne vous en puis dire sinon que je say, si ne change d'aupinion, qu'i ne veult marier le fils san la fille. Et pour vous dire mon avis, veu l'aventage qu'i lui veult faire, à set qu'il m'a dist quant je vous enn escrivis, je ne panse poynt que puissiés trover mariage pour vostre fils plus convenable ni plus riche, veu set qu'il y a à presant de filles de bonne meson; car y ly donne, aultre le san myle frans que dejea l'a eu, san mile ayscus, et la fayst son ayritié pransipale, si son fils meurt sans enfans; et daventage yl dist qu'il m'an croyra, et aussi <rs type="personne-famillepouvoir">le Roy mon fils</rs>, aystant toudus si proches, coment y luy sont, y leur fayra quelque presant. Toutefouys, puisque avés hà estre ysi si tot, je remetré à quant y serés; et en set pendent, mès qu'il souit de retour, je luy en parleré</rs>. <rs type="passage-pouvoir">Au reste, vous aurés veu, par set que <rs type="personne-pouvoir">le sieur de Rambulet</rs> a porté à <rs type="personne-pouvoir">Monsieur le cardinal</rs>, l'haurdre que <rs type="personne-famillepouvoir">le Roy mon fils</rs> ha mys pour empecher eun desordre, qui me fayst vous dire que ne devès ryen creyndre et vous en venyr le plus tot que pourés toudus et paser le plus louyn que pourés de Paris, pour aulter toutes aucasions, encore que je pe panse pas qu'il y aye danger; mais, pour jeuer au plus seur, y me samble que c'èt le mylleur de s'an elongner</rs>.</p>
  <p> <rs type="passage-famillepouvoir">Quant à nos novelles nous soumes en set lyeu de Bourgeulle, qui est le plus beau que ne vis jeamais et là aù avons eu aultent de plesir, nous avons ausi byen festié nostre aulte, se n'èt pas san vous y souhayster : je m'en voy demayn coucher à Chenonseaul, et <rs type="passage-famillepouvoir">le Roy</rs> droyst à Tours, aù je l'yré trover le landemayn. Je vous veulx bien dire qu'i ne tiendra qu'à vous que ne soyés mariaye; car <rs type="personne-pouvoir">Monsieur de Nemours</rs> ha gagné son procès; ayst asoubs, de quoy je suis byen ayse pour le voyr aur de la pouyne aù yl etoyt. Vela touttes nos nouvelles : quant à set que me mandés de vous, j'espere, mès que soyés ysi tudus, que tout s'acomodera</rs>; pour se, vené vous en, et je prie Dieu vous donner set que desirés.</p>
  <p> <rs type="personne-famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651128.LCM02.LARI'>Lettre n° 651128.LCM02.LARI<a href="https://beatricemundo.github.io/lettresmedicis6466/#651128.LCM02.LARI">↑</a></h2><strong> À MONSIEUR DE FOURQUEVAULX.</strong><discours loc="CathMed" id="651128.LCM02.LARI" date="1565—28novembre">
  <p> Monsieur de Forquevauls, à voz lettres du cinquiesme de ce mois, aprez ce que le Roy monsieur mon filz vous escript, il ne fault pas longue response, et vous diray seulement que j'ay esté très aise d'entendre par celle qui est de vostre main que vous n'avez rien omis de dire et faire entendre à la royne madame ma fille de ce dont je vous ay chargé à vostre partement, ayant assez d'asseurance qu'elle ne sçauroit pour chose qui advienne rien oublier de ce qui appartient au sang dont elle est sortie. Quant aux mariages, l'ambassadeur qui est icy m'en a parlé en la mesme substance que vous m'escrivez et aprez baillé mémoire des choses dont il avoit sur ce charge de son maistre, pour le voir seulement et luy en faire responce sans le me vouloir laisser; mais j'ay eu loisir d'en prendre la coppie qu'il ne pense pas et comme j'ay trouvé qu'ils sortoint par ledict mémoire hors des propos qui passèrent sur ce entre nous à Bayonne, je les y ay remis par un aultre mémoire que j'ay envoyé monstrer audict ambassadeur par le s<sup><small>r</small></sup> de S<sup><small>t</small></sup> Supplice qui ne luy en a laissé que l'esprit et l'intelligence pour en escripre à son maistre, lequel j'ay jugé qu'il estoit bon de vous envoyer, afin que vous puissiez en cest affaire suivre le contenu audict mémoire, qui est en substance que nous tirions de ce marché que voulons faire quelque utilité aussi bien qu'eux. Autrement moy qui ay mis la chose en avant pour le bien commun de ces deux grands princes, mes enfans, et perpétuation de l'amitié et alliance qui est entre eux, qui est où je tends, ne pourrois donner aucun contentement au royaume, ny aux sujets d'icelluy, comme vous sçaurez bien leur faire entendre, et recueillir par la response qui vous y sera faicle quelle sera l'espérance que nous y devrons avoir, pour de tout m'advertir, désirant que les lettres que vous m'escrirez pour ledict affaire soient par paquet à part de toute autre négotiation, afin qu'elles ne tumbent en autres mains que les miennes propres pour plusieurs considérations; et tant plus tost j'auray sur ce de vos nouvelles, plus en auray-je de contentement. Priant Dieu, Monsieur de Forquevauls, vous avoir en sa saincte et digne garde. Escript au Plessis-lez-Tours, le <hi style="font-variant: small-caps">xxviii</hi><sup><small>e</small></sup> jour de novembre 1565.</p>
  <p> <hi style="font-variant: small-caps">Caterine</hi></p>
  <p> Je vous prie, Monsieur de Forquevauls, faire bien entendre à la royne ma fille, à laquelle première vous monstrerez le mémoire que je vous envoye escript de ma main, le bien que particulièrement luy peust advenir et à ses enfans de pourvoir ses frères, afin qu'elle aye en touts événements, comme il est arrivé à d'autres, plus de moyen de luy aider et à sesdits enfans et faictes le luy bien entendre et considérer. Vous monstrerez aussi le mémoire au roy son mari, et au duc d'Albe, s'il le vous commande, et à Ruy Gomez, encore qu'il ne le vous die. Et vous prie vous y gouverner de façon que, s'il est possible, en puissiez venir à quelque bonne conclusion. Et quant aux mariages, vous pouvez dire à la royne ma fille, que je les trouve bons, comme elle les a dits au sr de St Supplice, et surtout quand aurez à m'escripre de ce propos, envoyés homme exprez et qui ne parle qu'à moy ny baille les lettres qui en parleront qu'à moy-mesme, car je ne désire qu'il soit sceu que de ceulx à qui j'en ay parlé.</p>
</discours>


</article><article><h2 id='651130.LCM02.LARI'>Lettre n° 651130.LCM02.LARI<a href="https://beatricemundo.github.io/lettresmedicis6466/#651130.LCM02.LARI">↑</a></h2><strong> AU MARÉCHAL DE MONTMORENCY.</strong><discours loc="CathMed" id="651130.LCM02.LARI" date="1565—30novembre">
  <p> Mon cousin, il me fasche beaucoup que nous sommes contraintz de vous escripre si souvent de chose tant fascheuse, et vouldroys bien qu'elle ne fust point vraye, maiz nous avons tant d'advis des armes qui trottent ainsy par pays, chose fascheuse et de l'importance que vous pouvez penser, que nous n'avons peu retarder plus longuement à vous en advertir, en vous pryant y mectre tellement la main que cella cesse, et que le Roy monsieur mon filz y soyt myeulx obéy qu'il n'a esté par le passé, car vous ne lui sçauriez faire plus grand service. Pryant Dieu, mon cousin, vous avoir en sa saincte et digne garde. Escript au Plessis-lès-Tours, ce <hi style="font-variant: small-caps">xxx</hi><sup><small>e</small></sup> jour de novembre 1565.</p>
  <p> (De sa main.) Mon cousin, je vous prie, ne croyés que cet que le Roy mon fils et moy vous mendons souit pour ne nous aseurer de vous comme de nous-mesme, mais c'et qu'il ne veult plus que l'ons asemble personne san son aysprès comendement, quelque personne au qualité que l'on puisse avoyr en son royaume, et pour se qu'yl trove très mauvès la grende quantité qu'il oye dire qu'il y a de jeans non coneus ny acoteumés dan sa vile de Paris, y vous fayst cete dépèche, par laquele yl vous comende les fayre tous retourner en leur mayson, et luy mender l'aucasion qui les ha meu d'i venir, et s'il y an n'y a qui portet armes défendues, comme yl est averti, par la vile, que les ayés à fair prandre, et que dournavent y n'oye plus parler de teles asemblayeny dedant, ny à l'antour de saâiste vile; car y se délibère s'an aprocher byentot, et y n'y veult trover faulte de vivre, ny que ses sugès souint plus fulds par jean qu'i ne fayst pas venyr; mais trove très mavès qu'il y souynt et aurès peur à la fin qu'i s'an print à vous, set n'y donnés haurdre et vous prie le fayre promtement.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651200.LCM10.SL'>Lettre n° 651200.LCM10.SL<a href="https://beatricemundo.github.io/lettresmedicis6466/#651200.LCM10.SL">↑</a></h2><strong> À MA COUSINE MADAME LA DUCHESSE DE GUISE.</strong><discours loc="CathMed" id="651200.LCM10.SL" date="[1565—Décembre]">
  <p> <rs type="personne-famillepouvoir">Ma cousine</rs>, <rs type="passage-pouvoir">j'é reseu vostre letre et entendu par <rs type="personne-pouvoir">le mestre-d'aultel Chally</rs> cet que me mandyé et lui ay parlé lybrement</rs>. <rs type="passage-famillepouvoir">Je suis byen ayse de cet que aystes si près, pour l'esperanse que j'é de vous voyr samedi; cet que vous prye que ce souit sans dificulté, et pour les aulter touttes, <rs type="personne-famillepouvoir">le Roy mon fils</rs> ha commendé au marechal de Bourdillon d'aler au devent de <rs type="personne-pouvoir">Monsieur le cardinal</rs> juques au comensement deu gouvernement de Bourgogne, afin que n'ayes aucasion d'estre plus aconpagné que cet qui luy ha dejea mendé et sans armes. Je ne fys response à <rs type="personne-pouvoir">Monsieur de Nemours</rs>, pouisque j'espere le voyr aveques vous, de quoy je seré byen ayse, et vous en diré daventage, mès que vous voye, et sera come à <rs type="personne-famille">ma fille</rs>, selon l'amour que vous porte</rs></p>
  <p> <rs type="personne-famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651200.LCM02.SL.a'>Lettre n° 651200.LCM02.SL.a<a href="https://beatricemundo.github.io/lettresmedicis6466/#651200.LCM02.SL.a">↑</a></h2><strong> À MADAME MA FILLE LA REINE D'ESPAGNE.</strong><discours loc="CathMed" id="651200.LCM02.SL.a" date="1565—Décembre">
  <p> <rs type="personne-famillepouvoir">Madame ma fille</rs>, <rs type="passage-pouvoir">j'ai reçu la lettre par <rs type="personne-pouvoir">M. de Saint-Sulpice</rs>, et aussi celle que vous m'avez envoyée par <rs type="personne-pouvoir">l'ambassadeur</rs>, et par leur contenu j'ai saisi ce que <rs type="personne-famillepouvoir">le roi votre mari</rs> vous a recommandé me mander en réponse de ce que, étant à Bayonne, je vous ai dit, ainsi <rs type="personne-pouvoir">qu'au duc d'Albe</rs>, et depuis <rs type="personne-pouvoir">au s<sup><small>r</small></sup> de Saint-Sulpice</rs>, et comme il me semble que vous ne répondez pas à la proposition que je vous ai faite à tous les trois, j'ai voulu vous envoyer un mémoire, <rs type="personne-famillepouvoir">à vous et au roi votre mari</rs>, que vous remettra <rs type="personne-pouvoir">M. de Fourquevaux</rs>, par lequel vous verrez que je suis toujours dans la même volonté, et que je n'ai pas varié en aucune des choses que je vous ai dites. Quand on aura bien réfléchi, sans autre passion que le désir de l'union et conservation de toute la chrétienté et principalement de ces deux maisons, on reconnaîtra que je ne les puis ni dois autrement proposer avec le bon zèle que doit montrer une princesse chrétienne (et <rs type="personne-famillepouvoir">mère comme moi de deux rois</rs>, en la manière que Dieu et la nature me le commandent et me l'enseignent). Je n'ignore pas, <rs type="personne-famillepouvoir">ma fille</rs>, que les graves affaires apportent toujours de grandes difficultés, mais on peut arriver à surmonter ces difficultés en y mettant un peu de bonne volonté; surtout, il ne faut pas regarder de prima fade ces difficultés, mais il faut considérer les nombreux biens qu'on peut obtenir en les surmontant</rs>.</p>
  <p> <rs type="passage-famillepouvoir">Par ainsi, <rs type="personne-famillepouvoir">Madame ma fille</rs>, il faut que le bien que tout cela peut apporter, nous le mettions sur un seul point, qui peut amener l'union de ces deux maisons, en dépit de ceux qui ne la désirent ni ne la veulent.</p>
  <p> Me rappelant ce que vous m'avez dit bien des fois à Bayonne : "il me semble qu'il n'y aura rien de plus difficile que le fait de <rs type="personne-famillepouvoir">mon frère le duc d'Orléans</rs>", après mûres réflexions, je le trouve le plus facile, car il y a un moyen de pouvoir nous entendre, sans porter ombrage <rs type="personne-pouvoir">au prince</rs> ni <rs type="personne-famillepouvoir">à vos enfans</rs> que je voudrais déjà voir, et voici le moyen que je trouve : c'est que si <rs type="personne-famillepouvoir">le duc d'Orléans</rs> vient à se marier avec <rs type="personne-pouvoir">la princesse</rs>, ils peuvent vivre dans un État, que <rs type="personne-famillepouvoir">le Roi son frère</rs> leur assignera; et <rs type="personne-famille">mon fils</rs> lui gardera ledit État bien plus sûrement que s'il y mettait un gouverneur, et si Dieu favorise la négociation (comme j'espère qu'il la favorisera, parce que tout cela est pour son service), toutes les terres qu'il pourrait conquérir, on pourrait les lui donner, et avec cela former un bon État, et après il rendrait <rs type="personne-famillepouvoir">au Roi</rs> ce qu'il lui aurait donné. Ainsi, que <rs type="personne-famillepouvoir">le Roi</rs> lui donne l'État qu'il voudra, il le fera en toute sécurité. <rs type="personne-famillepouvoir">Madame ma fille</rs>, quand les gens ont envie d'une chose et entrent de bon cœur dans l'affaire, on trouve de suite des moyens pour la réaliser, encore que les difficultés soient grandes; il faut que vous usiez de patience, et si ce moyen n'est pas bon, tâchez d'en chercher un autre, et à la fin Dieu aidera; et vous, qui êtes <rs type="personne-famillepouvoir">sœur de l'un, et femme de l'autre et devez avoir des enfants</rs>, il faut que vous meniez cette affaire si sagement que toute la chrétienté vous soit perpétuellement obligée, et particulièrement ces deux maisons; cela serait aussi un motif pour empêcher à jamais la guerre</rs>. <rs type="passage-pouvoir">Sur ce que vous m'avez écrit de la Floride, nous n'avons jamais envoyé à la Floride, ni ne voulons qu'aucun sujet du <rs type="personne-famillepouvoir">Roi mon fils</rs> aille usurper les États du <rs type="personne-famillepouvoir">roi votre mari</rs>, ni voler ses sujets, et si quelqu'un y va, nous le ferons châtier de façon que cela ôtera aux autres l'envie d'y aller, et que <rs type="personne-famillepouvoir">le Roi Catholique</rs> sera satisfait. Je crois qu'il n'y a personne qui veuille troubler les sujets du <rs type="personne-famillepouvoir">roi votre mari</rs> dans leur trafic et commerce, comme de leur côté ils ne voudront troubler le nôtre. Vous verrez tout cela avec plus de détail dans le mémoire de <rs type="personne-famillepouvoir">M. de Fourquevaux</rs>, parce que ses sujets ne sont pas pour aller contre le roi votre mari ni contre ses sujets, et je prie Dieu que la Floride ne soit pas la cause de faire croire ce qui n'existe pas</rs>. Que le bon Dieu vous garde, <rs type="personne-famillepouvoir">Madame ma fille</rs>, et vous donne ce que vous désirez.</p>
  <p> <rs type="passage-pouvoir">P. S. <rs type="personne-famillepouvoir">Madame ma fille</rs>, je vous prie avoir pour l'affaire recommandée de <rs type="personne-pouvoir">la comtesse de Charni</rs> en ce qui touche cette terre de Flandres. <rs type="personne-pouvoir">D'Escars</rs> est un homme tel que vous le connaissez</rs>. <rs type="passage-famillepouvoir">Et quant à ce que m'avez mandé de <rs type="personne-pouvoir">M. de Lansac</rs>, je voudrais être assurée que <rs type="personne-famillepouvoir">le Roi votre frère</rs> et <rs type="personne-famille">tous mes enfants</rs> n'eussent jamais, tant qu'ils vivront, de pires chrétiens près d'eux, et si vous pouviez entendre parler <rs type="personne-pouvoir">Lansac</rs>, vous verriez que ceux qui vous ont mandé un tel mensonge sont capables de vous en dire bien d'autres. Si vous voulez que je pense que vous m'aimez (comme devez), mandez-moi qui vous a dit ce mensonge</rs>.</p>
</discours>


</article><article><h2 id='651200.LCM02.SL.b'>Lettre n° 651200.LCM02.SL.b<a href="https://beatricemundo.github.io/lettresmedicis6466/#651200.LCM02.SL.b">↑</a></h2><strong> À MR MON FILS LE ROY CATOLIQUE.</strong><discours loc="CathMed" id="651200.LCM02.SL.b" date="(1565—Décembre)">
  <p> Monsieur mon fils, j'é reseu la letre que par le sieur de Saynt Suplise m'avés ayscripte, et par lui entendu l'amytié que nous portés et la bonne volantes que avés à la continuation et augmantation d'isele, dont ne veuls léser par set pourteur en remersier Vostre Majesté et l'aseurer qu'ele trovera tele conrespondanse du couté du Roy mon fils qu'ele conestré en tous événements coment y lui est et veult aystre bon frère et amy; à quoy, tent que je vivre, tiendré la mayn come à la chause que je désire le plus; ausi j'é reseu par Vostre embasadeur heun aultre letre aveques eun mémoyre qu'il m'a leu, et veu de plus en plus la confirmation de set que ledist St Suplise m'avoyt dist de la part de V. M. que ausi nous augmente de nostre couté et l'amytié et bonne volante que avons vers V. M. et l'anvie de la continuation et augmentation de l'amytié qui est entre nous; de quoy n'en diré daventage par la présante de peur de l'annuier de longue letre, me remetent a set que en nescryps au sieur de Furquevaulx pour le fayre entendre alla royne ma fille et à V. M. laquele ne puis asés remersier de l'amytié qu'ele porte et nous fayst à tous conestre à la royne madiste fille, la prient croyre que en tout cet que auré moyen de la servir que n'y a personne qui milleur cour s'i employe que fera Vostre bonne seur et mère.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651204.LCM02.CHEN'>Lettre n° 651204.LCM02.CHEN<a href="https://beatricemundo.github.io/lettresmedicis6466/#651204.LCM02.CHEN">↑</a></h2><strong> À MONSIEUR DE FOURQUEVAUX.</strong><discours loc="CathMed" id="651204.LCM02.CHEN" date="1565—4décembre">
  <p> <rs type="pouvoir"><rs type="personne-pouvoir">Monsieur de Forquevauls</rs>, parce que je voudrois bien voir accommoder le s<sup><small>r</small></sup> Scipion Sardini d'une chose qu'il désire, qui est de tirer d'Espaigne une somme de trois cents mill'escuts, pour apporter en ce royaume, dont il luy a esté donné espérance et mesme par <rs type="personne-pouvoir">le prince d'Évoly</rs> de s'y employer de bonne volonté</rs>, <rs type="famillepouvoir">je vous prie en faire la requeste au <rs type="personne-famillepouvoir">Roy Catholicque monsieur mon beau-fils</rs>, luy remonstrant qu'il est personnage qui a faict et faict chascun jour au <rs type="personne-famillepouvoir">Roy monsieur mon fils</rs> et à moy plusieurs services qui nous meuvent l'avoir et ses affaires en singulière recommendation.</rs> <rs type="pouvoir">Je vous envoye une lettre que j'en escrips audict <rs type="personne-pouvoir">prince</rs>, à ce qu'il veuille se rendre plus favorable, désirant qu'envers luy vous faictes l'office convenable pour parvenir à l'effect de ceste requeste que j'auray très agréable.</rs> Priant Dieu, <rs type="personne-pouvoir">Monsieur de Forquevauls</rs>, qu'il vous ait en sa saincte et digne garde.</p>
  <p> Escript a Chénonceau, le quatriesme jour de décembre 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651206.LCM02.BLOI.a'>Lettre n° 651206.LCM02.BLOI.a<a href="https://beatricemundo.github.io/lettresmedicis6466/#651206.LCM02.BLOI.a">↑</a></h2><strong> À MONSIEUR DE FOURQUEVAUX.</strong><discours loc="CathMed" id="651206.LCM02.BLOI.a" date="1565—6décembre">
  <p> <rs type="personne-pouvoir">Monsieur de Forquevauls</rs>, par la lettre que le <rs type="personne-famille">Roy monsieur mon fils</rs> vous escript présentement vous entendrez bien au long de noz nouvelles, tant de tout ce qui se passe de par desçà que de ce en quoy il désire que vous vous employez pour son service; et pour m'assurer que vous n'y oublierez rien et pour estre aussi la lettre dudict <rs type="personne-famille">sieur Roy mon fils</rs> assez longue, cella me gardera de vous en faire autre plus long discours, seullement vous prieray-je que nous ayons de voz nouvelles le plus souvent qu'il vous sera possible, priant Dieu vous donner, <rs type="personne-pouvoir">Monsieur de Forquevauls</rs>, etc. De Blois, le sixiesme jour de décembre 1565.</p>
</discours>


</article><article><h2 id='651206.LCM02.BLOI.b'>Lettre n° 651206.LCM02.BLOI.b<a href="https://beatricemundo.github.io/lettresmedicis6466/#651206.LCM02.BLOI.b">↑</a></h2><strong> À MONSIEUR LE MARÉCHAL DE MONTMORENCY.</strong><discours loc="CathMed" id="651206.LCM02.BLOI.b" date="1565—6décembre">
  <p> Mon cousin, en attendant que je vous renvoye Trignac, qui est à vous, dépesché sur le contenu au mémoire que Brandunere nous a apporté de vostre part et sur voz auitres affaires, je vous feray ce mot de lettre pour vous dire que le Roy monsieur mon filz trouve bon que vous faictes amener en ce lieu le trésorier Juge à la garde de deux archiers de vostre prévost, sans attendre que l'inventaire de ses papiers ayt esté achevé, puisqu'il accorde qu'il se puisse faire avec son procureur, eL si tost que ledict inventaire aura esté faict et parfaict, vous le nous ferez apporter avec sesdictz papiers, ainsi que le Roy mondict sieur et filz et moy le vous avons mandé par la dépesche du sieur d'Antibes, au contenu de laquelle je me remectray quant à ce poinct; et vous asseureray au demourant que vous n'avez peu faict pour le service du Roy mondict sieur el filz d'avoir faict prendre l'aumosnier espaignol, dontnous vous avions escript. Vous commanderez bien expressément au lieutenant de la Bastille qu'il ne luy permecte d'escrire, ny parler à personne, ny de faire aultre acte qui donne cognoissance qu'il soyt là dedans. Je vous envoye une ordonnance pour faire bailler audict lieutenantdix sols par jour pour sa norriture jusques à ce que aultrementen ayst esté ordonné, et quant au marchant qui a esté mené de Rouen audict lieu de la Bastille, je sçay qu'il est homme riche et aysé, et fault qu'il fournisse à sa despense comme il a faict jusques à présent. Priant Dieu, mon cousin, qu'il vous ayt en sa saincte garde.</p>
  <p> Escript a Bloys, le <hi style="font-variant: small-caps">vi</hi><sup><small>e</small></sup> jour de décembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651207.LCM02.BLOI'>Lettre n° 651207.LCM02.BLOI<a href="https://beatricemundo.github.io/lettresmedicis6466/#651207.LCM02.BLOI">↑</a></h2><strong> À MONSIEUR DU FERRIER.</strong><discours loc="CathMed" id="651207.LCM02.BLOI" date="1565—7décembre">
  <p> Monsieur du Ferrier, par les lettres que le Roy monsieur mon filz vous escript présentemant vous verrez la responce qu'il faict à voz derllières depesches, qui me gardera de vous en faire aulcune redicte par la présente, si n'est pour vous prier de continuer à nous advertir ainsi ordinairementque vous faictes de toutes les nouvelles que vous pouvez apprendre par della, et quant à la depence extraordinaire -que vous faictes, asseurez-vous, Monsieur du Ferrier, que je ne fauldray d'en avoir souvenance, et de vous en faire récompenser, et en cest endroict je prieray Dieu, Monsieur du Ferrier, qu'il vous ait en sa saincte garde. Escript a Bloys, le <hi style="font-variant: small-caps">vii</hi><sup><small>e</small></sup> jour de décembre 1565.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='651208.LCM02.BLOI'>Lettre n° 651208.LCM02.BLOI<a href="https://beatricemundo.github.io/lettresmedicis6466/#651208.LCM02.BLOI">↑</a></h2><strong> À MON COUSIN LE MARESCHAL DE MONTMORENCY.</strong><discours loc="CathMed" id="651208.LCM02.BLOI" date="1565—8décembre">
  <p> Mon cousin, vous verrez la responce que le Roy monsieur mon filz vous faict sur le contenu en la dépesche que luy a apportée de vostre part la Brandunère et si sçaurez de Trignac, présent porteur, ce que je luy ay donné charge vous dire de ma part, dont je vous prie le croire et que j'ay trop d'asseurance de l'affection que vous portez au Roy mondict sieur et filz et à moy pour légièrement m'imprimer une opinion contraire à ce quej'en ay congneu jusques icy par voz continuelles actions et déportemens; pryant Dieu, mon cousin, qu'il vous ayt en sa saincte garde. Escript à Bloys, le <hi style="font-variant: small-caps">viii</hi><sup><small>e</small></sup> jour de décembre 1565.</p>
  <p> (De sa main.) Mon cousin, tout set que je vous ay mende n'est que pour l'amytié que je vous porte et que le Roy mon fils aye tousjour aucasion de vous contineuer la bonne volante qu'il vous ha, car yl est si jealous de sa ville de Paris qu'i ne peult trouver bon quant y set qu'il y a plus de jean qui ne douit, ni n'y ha de besouin à la nesesite de vivre que vousmesme nous mendez qu'il y a.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651210.LCM02.BLOI'>Lettre n° 651210.LCM02.BLOI<a href="https://beatricemundo.github.io/lettresmedicis6466/#651210.LCM02.BLOI">↑</a></h2><strong> À MON COUSIN MONSIEUR LE PRINCE DE FLORENCE.</strong><discours loc="CathMed" id="651210.LCM02.BLOI" date="1565—10décembre">
  <p> Mon cousin, le Roy monsieur mon filz et moy n'avons voulu faillir, en ceste occasion de la réception et bien venue de ma cousine la princesse de Florence vostre femme, d'envoyer par de là le seigneur de Chavigny, chevalier de l'ordre dudict seigneur Roy mon filz et cappitaine de cinquante hommes d'armes, pour se conjoyr de nostre part avec mon cousin le duc de Florence vostre père, vous et madicte cousine vostre femme, de ceste bonne et grande alliance, assister aux triomphes et cérémonies qui s'en feront; et vous tesmoigner au demourant l'ayse et plaisir et contantement que nous en avons receu pour l'entière et parfaicte amityé que nous vous portons, et autres bons et grands respectz, que vous fera entendre de ma part ledict seigneur de Chavigny; sur quoy je vous prieray le voulloir croire tout ainsi que vous feriez ma propre personne; et je supplieray le Créateur vous donner, mon cousin, ce que desirez.</p>
  <p> Escrit à Bloys, le <hi style="font-variant: small-caps">x</hi><sup><small>e</small></sup> jour de décembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='651211.LCM02.BLOI'>Lettre n° 651211.LCM02.BLOI<a href="https://beatricemundo.github.io/lettresmedicis6466/#651211.LCM02.BLOI">↑</a></h2><strong> À MON COUSIN MONSIEUR DE DAMVILLE.</strong><discours loc="CathMed" id="651211.LCM02.BLOI" date="1565—iidécembre">
  <p> Mon cousin, je suis infiniment aize de la fiance que le Roy a en vous, comme vous verrez par la dépesche qu'il vous faict présentement, vous priant luy faire cognoistre par effect la bonne volunte que vous avez de lui faire service selon l'asseurance qui lui en a esté donnée de vostre part; et ce faisant vous le trouverez et moi aussi prest à embrasser ce qui vous touchera, avec asseurance de sa bonne grace; qui est tout ce que je vous escripray pour ceste heure, que de prier le Créateur, mon cousin, vous avoir en sa saincte et digne garde. Escript à Bloys, ce <hi style="font-variant: small-caps">xi</hi><sup><small>e</small></sup> jour de décembre.</p>
  <p> (De sa main.) Mon cousin, cete aucasion et tieule que en satisfaysant au Roy ne pouvés désirer meilleure asseurrence et vous prie croyre que je pense que Dieu l'aurai envoyé afin de vous aulter de toutes pouines é supesons. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651213.LCM02.BLOI'>Lettre n° 651213.LCM02.BLOI<a href="https://beatricemundo.github.io/lettresmedicis6466/#651213.LCM02.BLOI">↑</a></h2><strong> À MONSIEUR DE FOURQUEVAULX.</strong><discours loc="CathMed" id="651213.LCM02.BLOI" date="1565—13décembre">
  <p> Monsieur de Forquevauls, vous ne sçauriez croire le plaisir que vous m'avez faict par vostre dernière despesche, m'ayant bien au long advertie des nouvelles de la royne ma fille, le bon portementde laquelle me consolle comme vous pouvez penser, et plus que tout cella encor l'amitié que le roy son mari luy porte. Et sur ce propos je vous diray que son médecin a fort bien faict de la purger et baigner, comme il estoit d'advis, et je vous prie tant que vous pourrez (comme aussi luy manderay-je de mon cousté) que, pour ce qui servira à sa santé, elle ne soit tant respecteuse envers les personnes qui sont auprès d'elle qu'elle oublie ou change rien de l'advis de sondict médecin. Quant au passage de Flandres, il faut bien que vous essayez d'en apprendre des nouvelles et les sachant de bonn'heure nous en advertir pour sçavoir de nous ce que vous aurez à faire en cest endroit, chose toutesfois que, soit pour le regard du Roy Catbolicque, soit pour le regard du prince son fils, je ne pense pas debvoiradvenir encore de quelque temps. Et de son mariage en Ailemaigne apprenez, je vous prie, tousjours tout ce que vous pourrez et nous en advertissez incessamment par la voye de Bayonne, où vous avez trouvée très bonne adresse à voz lettres de quinze en quinze jours par un homme de pied, ce que vous continuerez et au mesme lieu envoyerons les nostres au vicomte d'Orthe, pour les vous faire tenir. Au demeurant il me reste à vous respondre touchant la requeste de l'ambassadeur de Portugal qui dit avoir esté Tolld de ses bagues passant par France, pour lequel il faudra un petit adviser quand nous serons en quelque lieu de repos. Et cependant pourrez vous dire à ceux qui vous en parleront que je vous ay faict cesie response; comme aussi quand on vous parlera de la guerre d'Escosse, les pourrez vous asseurer qu'elle est cessée du tout, estant la royne dudict Escosse venue au dessus de ses affaires contre ses subjects, ainsi que je pense que le Roy Catholicque mon bon fils a eu certain advis. Et tenez vous tout asseure que nous vous donnerons ordinairement part de noz nouvelles; mais aussi de vous mander choses si particulières comme du testament de feu mon cousin le prince de la Roche-sur-Yon, il n'y auroit personne en cella qui n'y feut trompé, mesme n'y ayant eu audict testamment chose qui doibve donner à parler au monde, estant mondict cousin le prince mort très bon catholicque et n'ayant donné ny laissé son bien à autres personnes qu'à mon cousin le due de Montpensier et à ma cousine la princesse sa femme, ses vrais et seuls héritiers, et non à autre, de fagon que, voyant toutes ces mensonges, et sur si peu de cas, je vows prie considérez ce qu'ils peuvent dire d'autres choses plus grandes; qui vous sera pour l'advenir une souvenance de ne les croire pas de tout, et de n'adjouster foy qu'à ce que nous vous manderons, qui sera la pure vérité; et pour n'avoir autre chose à vous escripre, je prie Dieu vous donner, Monsieur de Forquevaulx, ce que désirez. Escript à Blois, le <hi style="font-variant: small-caps">xiii</hi><sup><small>e</small></sup> jour de décembre 1565.</p>
  <p> J'escripts à ma fille afin qu'elle ne craigne tant qu'elle se remette en enfance et vous prie luy dire de ma part que ce qui est de sa santé elle fasse ce que son médecin luy conseillera. II sera meilleur que vous faciez la sourde oreille quand on vous parlera du faict de cest ambassadeur Portugois, disant toujours que vous ne sçavez que c'est et que je vous ay mandé aussi n'en sçavoir rien de mon cousLé. Je le vous dis pour ce qu'il ne faut pas entrer en telles matières ou connaissances de cause pour les raisons qu'entendez très bien.</p>
</discours>


</article><article><h2 id='651215.LCM02.MUSO'>Lettre n° 651215.LCM02.MUSO<a href="https://beatricemundo.github.io/lettresmedicis6466/#651215.LCM02.MUSO">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="651215.LCM02.MUSO" date="1565—15decembre">
  <p> Mon cousin, le sieur de Landereau présent porteur a rendu fort bon compte au Roy monsieur mon filz de tout ce que vous luy avez donne charge luy dire de vostre part et avec cela nous avons veu par le contenu en son instruction que toutes choses continuent à se bien porter à Paris, qui ne nous est pas chose nouvelle, mais bien des plus agréables que nous sçaurions recevoir. Je trouveroys bien estrange ce que vous dictes que l'on a mande que le prince de Portian est à Charenton avec grand nombre de cavalerye, faisant garde de nuict, si la pluspart du monde ne prenoyt plaisir à forgerbeaucoup d'aultres bruictz aussi faulx que cestuy-là; mays si veulx-je bien vous asseurer que tel advis n'est jamais venu jusques à noz aureilles, et si je L'eusse sceu j'eusse aussi peu oublyé à vous en advertir que j'ay faict de toutes les autres particularitez qui sont venues à ma congnoissance, pour ce que je parieray tousjours avec vous franchement et ouvertement. Vous sçaurez dudict sieur de Landereau des nouvelles de nostre deslogement et les autres choses que je lui ay commises; qui sera cause que m'en remectant à luy, je finiray la présente après avoir prié Dieu qu'il vous ayt en sa saincte garde.</p>
  <p> Escript à Meur, le <hi style="font-variant: small-caps">xv</hi><sup><small>e</small></sup> jour de décembre 1565.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651218.LCM02.BOUR'>Lettre n° 651218.LCM02.BOUR<a href="https://beatricemundo.github.io/lettresmedicis6466/#651218.LCM02.BOUR">↑</a></h2><strong> À MONSIEUR DE FOURQUEVAULX.</strong><discours loc="CathMed" id="651218.LCM02.BOUR" date="1565—18décembre">
  <p> Monsieur de Forquevauls, tout à ceste heure est arrivé le secretaire du sr de Villeparisis, ambassadeur du Roy monsieur mon fils à Rome, avec nouvelles de la mort du papequifut le neufviesmede ce moys, dont il m'escript vous avoir adverti et de l'occasion qui est de disposer le Roy Catholique monsieur mon beau-fils à favoriser et trouver bon le désir que le Roy monsieur mon fils et moy devons avoir que mon cousin le cardinal de Ferrare parvienne à ceste dignite2; sur quoy je n'ay voulu faillir vous faire ceste despesche en toute diligence, vous priant en parler de ma part à la royne ma fille, en luy baillant les lettres que je luy en escripts et luy recordant les propos que je luy en tins dernièrement, quand je la vis, a ce qu'elle soit contente de faire en vers le roy son mari le bon et efficace office qu'elle jugera à propos en chose de telle importance, et de vostre part y faire tout debvoir autant que vous pourrez et que connoistrez estre utile pour parvenir à ce que nous désirons; n'ayant de quoy vous faire sur ce pour le présent plus longue lettre, je prieray Dieu, Monsieur de Forquevaulx, vous avoir en sa saincte et digne garde.</p>
  <p> De Bourges, le dix-huitiesme jour de décembre 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651227.LCM02.MOUL'>Lettre n° 651227.LCM02.MOUL<a href="https://beatricemundo.github.io/lettresmedicis6466/#651227.LCM02.MOUL">↑</a></h2><strong> À MON COUSIN LE MARÉCHAL DE MONTMORENCY.</strong><discours loc="CathMed" id="651227.LCM02.MOUL" date="1565—27décembre">
  <p> Mon cousin, la lettre du Roy monsieur mon filz vous satisfera sur la dépesche que Trignac nous a apportée à son retour et n'ayant chose que je y puisse adjouster de ma part, ceste-cy ne sera que pour vous dire que ce nous sera tousjours grant plaisir de sçavoir souvent de voz nouvelles et de la paciffication en laquelle vous maintenez et conservez toutes choses à Paris, pryant Dieu, mon cousin, qu'il vous ayt en sa saincte garde.</p>
  <p> Escript à Moulins, le <hi style="font-variant: small-caps">xxvii</hi><sup><small>e</small></sup> jour de décembre 1565.</p>
  <p> Je vous envoye une ordonnanceau recepveur générai de Paris pour bailler x solz parjour pour la norrituredu prisonnier qui a esté amené de Rouen à la Bastille, ayant entendu par ce que Trignacnous a rapporté de vostre part qu'il n'a plus moyen de se norrir; si nous avoyt-on asseuré qu'il estoyt homme riche, qui feut cause de la responce que je vous feiz dernièrement sur ce que vous nous en aviez faict dire. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='651230.LCM02.MOUL'>Lettre n° 651230.LCM02.MOUL<a href="https://beatricemundo.github.io/lettresmedicis6466/#651230.LCM02.MOUL">↑</a></h2><strong> À MONSIEUR DE FOURQUEVAULX.</strong><discours loc="CathMed" id="651230.LCM02.MOUL" date="1565—30décembre">
  <p> Monsieur de Forquevauls, vous sçavez aveques quels termes le sr de St Suplice partit de la et quels propos passèrent pour reflect des mariages qui semblent propres à conforter et davantage estraindre l'amitié qui est entre ces deux couronnes et y attacher celle de l'Empereur mesmement par le mariage du Roy monsieur mon fils avec une des filles dudict sr Empereur; sur quoy, comme je vous ay faict entendre, j'escrivis au conte de Fiesque, qui est près de luy, à ce qu'il luy en parlast franchement de ma part en lui baillantmes lettres, comme il a faict, entre autres du mariages du Roy mondict fils avecques la fille seconde. En quoy j'ay deu eslimer avoir par ce moyen prompte lumière de ce que j'en desirois. Présentement je viens d'avoir sa response, qui est en somme qu'il ne le désire et ne l'a moyns aggréable que moy, mais que pour estre ses enfans, nepveus et si proches du roy d'Espaigne monsieur mon beau-fils qu'ils sont, il ne youloit entrer à prendre résolution sur tel parti sans avoir sceu l'advis et le bon conseil dudict roy, qu'il estime néantmoins sera conforme à sa volonté, et qu'à ceste fin il despescheroit courrier exprez devers luy pour l'en advertir et avoir sur ce sa response qu'il espéroit avoir dedans deux moys. Et parce que je désire bien pouvoir pénétrer en l'occasion de ceste remise, et entendre, s'il est possible, comme cella se traictera entre les s" Empereur et roy d'Espaigne, j'ay advisé en escripre à la royne ma fille la lettre que présentement je vous envoye pour luy bailler, con tenant ce que dessus. Sur quoy je vous- prie faire envers elle qu'elle fasse tout debvoir et use de dextérité pour voir au font de cest affaire, et tirer du roy son mari, si faire se peut, à quoy cella tend, pour le m'escripre. Et quant à vous, mettés peine de bien retenir ce qu'elle vous en dira et ce que vous en pourrez descouvrir pour m'en advertir le plus tost et le plus diligement que vous, pourrez, estimant, à conter du temps que la response de l'Empereurest partie, que celluy qu'il debvoit envoyer là pour cest effect y devra estre arrive avant que vous ayez ceste lettre et que jà la royne madicte fille et vous aussi en aurez peu entendre quelque chose. Au demeurant parce que je désire plus que nulle chose entretenir l'amitié qui est entre ces deux grands roys mes enfans et voir cesser toute occasion contraire, j'attends en bonne dévotion à sgavoir comme aura esté prinse par della la response que dernièrement nous fismes à Tours à l'ambassadeur d'Espaigne sur l'instance qu'ij faisoit encore du faict de la Floride, par où ils auront bien conneu de.quel pied nous y cheminons, car nous ne prétendons rien en eest endroict que conserver une terre qui pieçà a esté descouverte et possédée par les François, comme ie nom de la terre aux Bretons ie tesmoigne encore assez et non pas entreprendre sur le sien; en quoy si noz gens s'estoint oubliez, ils sont bien assurez d'estre chastiez rudement, qui me faict croyre que, s'ils connoissent après le commandement qu'ils en ont eu et qui leur a esté assez de fois réitéré depuis y avoir mespris, qu'iis ne faudront à se retirer hors de ce qui sera dudict sr roy d'Espaigne; car telle est l'intention du Roy mon fils qui entend et moy aussi que, quand on vous parlera de cest affaire par della, vous en respondiez suivant ce que dessus et que ce n'est pas chose dont nous ayons jamais autrement faict cas, sinon autant que les princes doivent estre jaioux de ce qui est leur et regarde leur honneur et autorité; à quoy je m'asseure aussi que de leur cousté ils ne voudront toucher; qui est tout ce que vous aurez de moy pour à ceste heure, priant Dieu, Monsieur de Forquevauls, vous avoyr en sa saincte et digne garde.</p>
  <p> Escript à Moulins, le trentiesme jour de décembre 1565.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660105.LCM02.MOUL'>Lettre n° 660105.LCM02.MOUL<a href="https://beatricemundo.github.io/lettresmedicis6466/#660105.LCM02.MOUL">↑</a></h2><strong> À MON COUSIN MONSIEUR DE MONTMORENCY, MARECHALDB FRANCE.</strong><discours loc="CathMed" id="660105.LCM02.MOUL" date="1566—5janvier">
  <p> Mon cousin, ayant entendu du cappitaineLa Meausse tout ce que vous lui avez donné charge de me dire de vostrejpart, je vous le renvoye bien instruictde tout ce que j'ai à vous mander et respondre la-dessus; et estant asseuréequ'il vous en rendra aussy bon et fidel compte qu'il a faict à moi de ce que lui avez commis, je m'en reposeray sur luy entierement et vous diray, au demourant, que j'ay esté bien fort ayse d'entendre que les festes se soyent passées à Paris si tranquillement et doulcement que vous me l'avez escript. J'auray souvenance du filz du feu sieur de Vuarty que vous me recommandez, et quant à l'ambassadeur du due de Prusse1 j'avoys jà bien eu quelque sentiment de sa venue, et m'esbahys que, estant venu jusques à Paris, il s'en soyt aussi soubdainement retourné en Envers. Si vous pouvez sçavoir quelle en a esté l'occasioo, vous me ferez plaisir de m'en advertir. Pryant Dieu, mon cousin, qu'il vous ayt en sa saincte garde. Escript à Moulins, le <hi style="font-variant: small-caps">v</hi><sup><small>e</small></sup> jour de janvier 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660106.LCM02.MOUL'>Lettre n° 660106.LCM02.MOUL<a href="https://beatricemundo.github.io/lettresmedicis6466/#660106.LCM02.MOUL">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660106.LCM02.MOUL" date="1566—6janvier">
  <p> Monsieur de Forquevauls, je vous ay depuis six jours escript et envoyé courrier exprez pour vous advertir de la response que nous avons heue de TEmpereur, et des autres choses qui s'offroient, dont j'attendray sur ce vostre response en bonne dévotion et aussi ce que par vostre petite lettre, apportée par le courrier portugois, du vintiesme du passé que je resceux hyer, j'ay veu ce que vous me devez faire sçavoir, ne doubtant pas que je ne l'aye dedans troiz jours ou plus tard; cependant je sçauray bien suivre vostre conseil, de quoy il m'a semblé vous advertir par ceste petite lettre, aussi qu'il est grand bruit en Flandres que le Roy Catholicque monsieur mon beaufils a résolIu d'y faire publier et observer le dernier concille et establir l'enquisition; et à ceste fia veut que les nouveaux evesques, tous empesichemens cessants, soient installez et pesceux en ieurs charges, dont il semble qu'il y ayt desjà quelque rumeur au pays et que sur ce les grands persistent en leurs premieres remonstrances et encores plus preignantes, pour s'excuser de rescevoir chose si dure. Si cest advis est véritable, je m'en rapporte à ce qu'il en est; mais je serois bien marrie que l'execution en apportast quelque désordre aux affaires du roy mon beau-fils, vous priant mettre peine d'en apprendre dextrement ce qui en est pour m'advertir au plus tost, et le plus avant que vous pourrez du dessein qui se faict la dessus. Priant Dieu, Monsieur de Forquevauls, vous avoir en sa saincte garde. Escript à Moulins, le sixiesme jour de janvier 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660108.LCM02.MOUL'>Lettre n° 660108.LCM02.MOUL<a href="https://beatricemundo.github.io/lettresmedicis6466/#660108.LCM02.MOUL">↑</a></h2><strong> À MON COUSIN MONSIEUR DE DAMVJLLE, jlOITfUIBl1BFTMEUTEHAGNETNERAPILTBOYMONSIEUUROHFILl 811LANGUEDGC.</strong><discours loc="CathMed" id="660108.LCM02.MOUL" date="1566—8janvier">
  <p> Mon cousin, j'ay esté bien ayse d'avoyr entendu ce que vous m'avez mande par ce porteur, congnoissant de plus en plus l'affection que vous portez au service du Roy monsieur mon filz et vous pryant de croyre que je suys si contente de vous et ledict sieur Roy mon fils aussi que nous ne layrrons jamays passer aucune occasion qui se présentera pour vostre bien et avancement, comme vous dira ce porteur, et pour ce que j'espère vous voyr bientost, cella me fera finyr la présente pour pryer Dieu, mon cousin, vous avoyr en sa garde.</p>
  <p> De Moulyns, le <hi style="font-variant: small-caps">viii</hi><sup><small>e</small></sup> janvier 1566.</p>
  <p> Vostre bonne cousine,</p>
  <p> <hi style="font-variant: small-caps">Catherine</hi>.</p>
</discours>


</article><article><h2 id='660109.LCM02.MOUL.a'>Lettre n° 660109.LCM02.MOUL.a<a href="https://beatricemundo.github.io/lettresmedicis6466/#660109.LCM02.MOUL.a">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660109.LCM02.MOUL.a" date="1566—9janvier">
  <p> Monsieur de Forquevauls, après avoir loué Dieu de l'heur et contentement qu'il luy a pleu me donner de la bonne nouvelle que vous m'avez faict sçavoir par vostre despesche du vint-quatriesme du passé de la groisesse de la royne ma fille, j'ay, sans vouloir prendre loisir d'y respondre, advisd luy despescher ce courrier en pxtresme diligence pour Tadvertir et conforter de plusieurs choses utiles et grandement propres a I'est^t auquel elle est1 que vous luy bailjerez et par luy, que vous me renvoyerez au plustost, m'advertirés de ses bonnes nouvelles, comme je m'attends aussi d'en avoir par celluy que je vous ay dernièrement et despuis huict jours despesché sur l'occasion dont vous m'esclaircissez par vostre despesche et sur laquelle je ne me puis garder de vous dire, Monsieur de Forquevauls, qu'il me semble que vous estes un peu trop avant entre es ouvertures dont vous m'escrivez, desquelles vous n'aviez charge ny commandement. Vous n'aurez sur ce de moy autre chose pour le présent, attendent ce que l'ambassadeur d'Espaigne nous dira sur la despesche dont vostre homme estoit chargé qu'il luy bailla incontinant, laquelle devra estre conforme aux propos qui vous ont esté tenus par delà, dont je vous advertiray. Cependent vous fairez beaucoup pour le service de vostre maistre d'adviser bien en voz négociations et de penser que vous estes en lieu où il faut bien avoir recordé sa leçon avant que d'entrer en jeu; priant Dieu, Monsieur de Forquevauls, vous avoir en sa saincte et digne garde.</p>
  <p> Escript de Moulins, le neufviesme jour de janvier 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660109.LCM02.MOUL.b'>Lettre n° 660109.LCM02.MOUL.b<a href="https://beatricemundo.github.io/lettresmedicis6466/#660109.LCM02.MOUL.b">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660109.LCM02.MOUL.b" date="1566—9janvier">
  <p> Monsieur de Forquevauls, pour ce que l'on m'a diet que le sr Hélio, gentilhomme de la nation hébraïque, a, par la grace que Dieu luy a faicte, conneu lafoy et la religion chrestienne, tellement qu'il désire d'y vivre et s'en aller faire baptiser en Espaigne, où il s'achemine présentement pour cest effect et là continuer le sçavoir qu'il a, estant dotteur en médecine et aussi en la saincte lhéologie; duquel, par ce moyen, l'on peut espérer quelque bon fruict, je vous ay bien voulu, pour la prière et requeste qui m'en a esté faicte, escripre la présente à ce que à la première commodité qui se présentera vous priez de ma part la royne d'Espaigne ma fille de faire en sorte que ledict Hélio y puisse estre baptisé, et resceu selon que vous verrez et connoistrez que cella se pourra faire et non autrement. Priant le Créateur, Monsieur de Forquevauls, vous avoir en sa saincte et digne garde. Escript à Moulins, le neufviesme jour de janvier 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660110.LCM02.MOUL'>Lettre n° 660110.LCM02.MOUL<a href="https://beatricemundo.github.io/lettresmedicis6466/#660110.LCM02.MOUL">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="660110.LCM02.MOUL" date="1566—10janvier">
  <p> Mon cousin, je vous ay cy-devant escript comme nous avions advisé de mectre le prévost Dumas qui est auprès de vous à l'exercice de prevost des mareschaulx en Touraine au lieu de celluy qui y estoit, lequel par arrest des juges de la court de Parlement qui ont dernièrement esté envoyez à Tours en a esté osté et prié le nous renvoyer, et pour ce qu'il n'est point encores venu et qu'il faict faulte à ladicte charge, je vous prie le faire partir, incontinant la présente receue, si ja ne l'estoit, luy faisant à ceste fin bailler la lettre que présentement je vous envoye pour luy. Pryant Dieu, mon cousin, vous donner ce que désirez.</p>
  <p> Escript, à Moullins, le <hi style="font-variant: small-caps">x</hi><sup><small>e</small></sup> jour de janvier 1566.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660114.LCM02.SL'>Lettre n° 660114.LCM02.SL<a href="https://beatricemundo.github.io/lettresmedicis6466/#660114.LCM02.SL">↑</a></h2><strong> À MESSIEURS LES GENS TENANS LA COURT DE PARLEMENT À PARIS.</strong><discours loc="CathMed" id="660114.LCM02.SL" date="1566—14janvier">
  <p> Messieurs, la digne mémoire du grand Roy François, mon beau-père, a donne envie au Roy monsieur mon fils et à moy d'en faire revivre le nom, en espérance que celui qui le portera en sera d'autant plus incité à imiter ses vertus et pour ceste cause le faire prendre à mon fils le duc d'Anjou en changeant aussi son titre en celui d'Alençon, comme il est trouvé plus convenable en regardant au fait des partages de mes enfans le pouvoir que de celui d'Anjou que nous faisons prendre à mon fils d'Orléans, lequel changement de nom se doit faire en la confirmation que j'escris au sieur de la Bordaizières faire prendre à mondict fils par les mains de l'évesque de Paris; et d'aultant que telles choses ont accoustumé estre faictes en la présence et assistation de personnes singulieres là appelées pour compères et commères, ayant pensé que pour l'amour naturelle, grande et spéciale démonstration d'affection que la ville de Paris a toujours faite non seulement envers le père, mais jusques aux premiers ancestres de ceste couronne dont mondict fils est sorti, que je ne pourrois y appeler personnes qui avec plus d'honneur et d'affection soient pour y tenir un de ces lieux-là, j'ai choisi à cet effet le corps de vostredite ville pour en compaignie de ma cousine la mareschale de Montmorency assister à ladicte cérémonie, où je vous prie vous trouver lors et au temps que le sieur de la Bourdaizières le vous fera sçavoir pour là bailler à mondict fils le nom dessusdict de sondict grand-père et faire ce qui est requis en tel acte, qui sera pour corroborer et fortifier l'amitié que vostredicte ville peut se promettre sur tous autres sujets du Roy mondict sieur et fils, de sa mère et de toute la race, qui n'ont rien de ce royaume plus cher que ladicte ville et les bons et dignes sujets qu'ils y ont toujours trouvés; priant Dieu, Messieurs, vous donner ce que désirez.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660120.LCM02.MOUL'>Lettre n° 660120.LCM02.MOUL<a href="https://beatricemundo.github.io/lettresmedicis6466/#660120.LCM02.MOUL">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660120.LCM02.MOUL" date="1566—20janvier">
  <p> Monsieur de Forquevauls, par ma dernière despesche, je m'estois réservée de vous faire entendre ce que j'apprendrois de l'ambassadeur d'Espaigne sur l'occasion de celle qu'apporta icy dernièrementde vous le gentilhomme qu'envoyastes, ce que j'eslimois pouvoir estre plus tost; mais comme son indisposition l'a retenu de me venir trouver sinon depuis deux jours, je vous diray qu'il n'est aucunement entre et ne m'a diet un seul mot des propos qui ont passé entre le Roy Catholicque mon beau-fils, le due d'Albe, le prince d'Evoli et vous sur le faict des mariages dont le mémoire que vous baillastes audict gentilhomme faict mention, ne touché chose qui peust faire acroire que l'on luy en ait rien escript, comme aussi n'ay-je faict de ma part, qui attendray là dessus que le temps et les occasions m'en donnent plus de lumière. Ce que m'a dit l'ambassadeur a esté que son maistre désire sgavoir si le Roy monsieur mon fils a commandé à ceux qui sont allez à la Floride faire ceste entreprise et aussi commerce et trafic par delà. S'il ne leur a cowmandé, demande s'il les advouë, d'autant que ce seroit contre nostre amitié commune et la bonne paix qui est entre nous. Ma response a esté que son maistre et luy ont assez peu connoistre par noz actions combien nous avons tousjours désiré rentreténement de ceste paix et amitié et la désirons singuiièrement, estimants quelle est reciproquementutille à touts deux pour leur particulier repos et le bien universelde la Chrestienté, chose qui lui doibt bien faire croire que, si quelqu'un des nostres est allé, ou a faict entreprise en lieu qui soit dudict sieur Roy son maistre, ce n'a pas esté du sceu ne commandement du Roy mon fils, ne de moy. Quant au commerce nous avons estimé qu'il est libre entre les subjects des amis et que la mer n'est fermée à personne qui va et trafique de bonne foy. Bien sçavois-je qu'aucuns des nostres estoint allez en une terre qui s'appelle la terre aux Bretons, pieçà descouverte par subjects de ceste couronne; en quoy faisant n'ont pensé entreprendre chosse préjudiciable à ladicte paix et amitié, ne nous aussi qu'il eussent aucunement failly, pour estre terre que nous estimons nostre; mais que s'ils avoient en cest endroit mespris et touché a chose qui appartint au Roy Catholique, ils avoint pieçà esté admonestez et commandez d'y bien adviser, et si ainsin estoit s'en despartir avec asseurance que le Roy mon fils leur feroit sentir combien ils l'ont offencé en ce faisant; qui a esté l'intention que tousjours nous avons portée en cest endroit. Aussi, s'ils estoint sur le nostre, estimions-nous que le roy son maistre ne voudroit les molester, n'y empescher le commerce et aussi peu que les siens troublassent les nostres, qu'il peust penser le semblable de nous. L'ambassadeur se monstrant estre peu satisfaict de toutes ces raisons, bien qu'elles soint. et véritables et justes, est entré a me dire que son maistre ne pouvoit tollérer telles façons de faire sans s'en ressentir, avec quelques paroles que j'ai prises pour menaces. Je luy ay diet, qu'estant mkre de ces deux roys, il estoit croyable que je serois trop marrie qu'il survinst occasion qui alterast l'amitié que je veux de tout mon pouvoir faire durer entre eux et me sembloit qu'il se devoit contenter dß la vérité que je luy digois et syncérité de noz actions en cest endroit et tout autre ou son maistre ne luy ne trouveroint rien jamais à redire; qu'il se souvinst aussi que les Roys de France n'ont pas accostumé de se laisser menasser; que le mien estoit bien jeune, mais non pas si peu connoissant ce qu'il est, qu'il n'y ait tousjour plus affaire à le retenir qu'à le provoquer; à quoy j'estime que son maistre ne gaigneroit rien, duquel je voulois croire aussi que ceste menace ne venoit pas. Ceste response, qui est d'une mère qui connoit bien son fils, et qui ne voudroit pour rien qu'il eust moins de coeur ne d'honneur que ses prédécesseurs, a ramené ledict ambassadeur à plus douces parolles, disant que ce qu'il en faisoit en estoit pour le désir qu'il a de voir que les affaires d'enlre nous aillent tousjours de bien en mieux et que son maistre n'a pas autre opinion de bonne volonté en son endroit, que nous nous devons asseurer de la sienne; mais qu'il avoit entendu qu'aucuns parlointdu faict de la Floride autrement. Si est-ce qu'à la fin il s'est contenté desdictes raisons, et est après venu à parler d'aucunes déprédations faites sur les subjects du roy son maistre, dont il poursuit icy la justice, qui sont choses particulières; en quoy je l'ay bien asseuré qu'elle sera faicte si bonne que je ne la demande pas meilleure pour les Dnstres, quand ils auront affaire par della. Et voudrois que ceux dont le mal vient en telles choses fussent aussi loyaux observateurs des ordonnances et de la bonne volonté que le Roy mon fils et moy portons en cest endroit, qu'il seroit requis; mais tant y a que vous pouvez dire et asseurer partout que je tiendray tousjours la main à faire chastier ceulx qui seront trouvez coupables, si roide que l'exemple y donnera l'ordre, ainsi que je désire qu'il se face de l'autre costé. Au demeurant, je n'ai autre chose à respoudre à vostre lettre du vint-neufviesme du passé, sinon que j'ay esté très aise d'entendre que les faux bruits qui couroient par delà se sont esvanouis par ce qu'en avez au contraire faict entendre. Dieu mercy, nous sommes en autres termes et à un jour près de l'aceord de la querelle qui est entre ceux de Guise et de Chastillon par où cesseront, Dieu aidant, toutes occasions de riotes en ce royaume, à quoy je voys les grands si bien disposez et à l'obéissance que le Roy mon fils doibt désirer d'eux, que je ne me suis, passé à six ans, veuë plus contente que je suis du bien que Nostre-Signeur nous promet. En cest endroit, priant Dieu, Monsieur de Forquevauls, vous avoir en sa saincte et digne garde.</p>
  <p> De Moulins, le vintiesme jour de janvier 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660124.LCM02.MOUL.a'>Lettre n° 660124.LCM02.MOUL.a<a href="https://beatricemundo.github.io/lettresmedicis6466/#660124.LCM02.MOUL.a">↑</a></h2><strong> AUX COLLONELZ STOBICH ET ADAM WAIS.</strong><discours loc="CathMed" id="660124.LCM02.MOUL.a" date="1566—24janvier">
  <p> Collonelz, vous verrez par la responce que le Roy monsieur mon filz vous faict au contenu de vostre dépesche du xme octobre dernier passe, comme il avoit pense que, après tant de responces qu'il a faictes au collonel Grombach sur le faict de cest argent d'attente que vous luy demandez, vous ne vouldriez le resercher d'une chose, où il y a si peu d'aparence de raison. Et vous tenant, comme il faict, au nombre de ses plus affectionnez serviteurs, il désire que vous prenez ceste affaire en main, et faictes tant envers les autres collonelz ses pensionnaires, qu'il n'en soict plus importuné, dont je veulx bien vous prier, de ma part, et vous asseurer que, le faisant ainsi, vous ferez chose dont il recevra ung perpétuel contantement, et qu'il recongnoistra envers vous, s'offrant l'occasion. Quant au faict de voz pensions, reposez vous sur moy que je feray donner si bon ordre au paiement de ce qui vous est deu, que vous congnoistrez combien le Roy mondict sieur et filz désire vous traicter favorablement et moy de vous favoriser en toutes choses raisonables. Et sur ce, Collonelz, je voiz prier Dieu qu'il vous ait en sa saincte garde.</p>
  <p> Escript à Moulins, le <hi style="font-variant: small-caps">xxiv</hi><sup><small>e</small></sup> jour de janvier 1566. <hi style="font-variant: small-caps">Caterine</hi>.</p>
</discours>


</article><article><h2 id='660124.LCM02.MOUL.b'>Lettre n° 660124.LCM02.MOUL.b<a href="https://beatricemundo.github.io/lettresmedicis6466/#660124.LCM02.MOUL.b">↑</a></h2><strong> À MON COUSIN MONSIEUR DE MONTMORENCY, MARÉCHAL DE FRANCE.</strong><discours loc="CathMed" id="660124.LCM02.MOUL.b" date="1566—24janvier">
  <p> Mon cousin, je suis tant asseurée de la sincère affection que vous avez au bien de ce royaume et à la confirmation du repoz que je y ay estably avec tant de peine et de travail et avec cela vous m'avez faict une si continuelle démonstration de vostre bonne volunté en tout ce qui me concerne, que je ne feray jamais doubte que vous ne vous accommodez à toutes choses raisonables, tant par le respect du bien public, que pour la particulière prière que je vous en feray, et par ainsi ayant advisé avec mon cousin l'amiral ung honneste moyen pour mectre fin à ce qui s'est passé entre mon cousin le cardinal de Lorraine et vous à son arrivée à Paris, j'ay donné charge à mondict cousin l'amiral de vous envoyer ce qui en a luy mesmes mis par escript, qui a esté communicqué à mon compère Monsieur le conestable vostre père et aux mareschaux de Vieilleviile et de Bourdillon, qui l'ont loué et approuvé, ainsi que mondict cousin le vous déduira plus particulièrement, auquel je me remecteray et vous prieray et conjureray d'autant que vous m'aymez et désirez la conservation de nostre commun repoz, que vous vous accommodez audict escript, qui ne part que de personnes qui vous ayment et ont ce qui vous concerne en la mesme recommandation que leur honneur et propre vie, et incontinant ceste lettre receue, vous monsteza cheval pour venir trouver le Roy monsieur mon filz, qui, oultre le désir qu'il a de vous veoir, sera bien ayse de vous déclarer de bouche le contantement qu'il a de voz services et moy ce que en particulier je reçoy de satisfaction de voz bons offices que je n'oublieray jamais et en actendant que je vous en puisse faire plus ample déclaration, qui sera de bouche à vostre arrivée, je prieray Dieu, mon cousin, qu'il vous ayt en sa saincte garde. Escript à Moulins, le <hi style="font-variant: small-caps">xxiiii</hi><sup><small>e</small></sup> janvier 1566.</p>
  <p> (De sa main.) Mon cousin, je n'escryps poynt à vostre femme, car je m'aseure que ne fauldrés de l'ammener et venir aveques vostre treyn, veu que personne ne vous veult fayre que plésir, et qu'i n'est plus question de querele, de quoy en loue Dieu. Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660129.LCM02.MOUL.a'>Lettre n° 660129.LCM02.MOUL.a<a href="https://beatricemundo.github.io/lettresmedicis6466/#660129.LCM02.MOUL.a">↑</a></h2><strong> À MON COUSIN MONSIEUR DE MONTMORENCY, MARSHALDE FRANCE.</strong><discours loc="CathMed" id="660129.LCM02.MOUL.a" date="1566—29janvier">
  <p> Mon cousin, le trésorier Moreau m'a, de vostre part, fait entendre ce dont vous Taylez charge et, -entre autres choses, du fait de ce prisonnier, pour lequel le Roy monsieurmon filz vous escript la lettre que je vous envoye, désirant singulierement qu'iisoyt bien gardé; de quoy je vous prie donner ordre avant vostre partement; car estant tel qu'il est et ayant eu intelligence à ceulx que nous veoions, il est vraisemblable qu'il sçayt et est particippant de beaucoup de mauvayses choses; qui est tout ce que vous aurez de moy pour l'esperaace que j'ay que nous vous verrons bientost. Pryant Dieu, mon cousin, vous donner ce que desirez., Escript à Mollins, le <hi style="font-variant: small-caps">xxix</hi><sup><small>e</small></sup> jour de janvier 1566.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660129.LCM02.MOUL.b'>Lettre n° 660129.LCM02.MOUL.b<a href="https://beatricemundo.github.io/lettresmedicis6466/#660129.LCM02.MOUL.b">↑</a></h2><strong> À MESSIEURS LES PRÉVOST DES MARCHANS ET ESCHEVINS DE LA VILLE DE PARIS.</strong><discours loc="CathMed" id="660129.LCM02.MOUL.b" date="1566—29janvier">
  <p> Messieurs, si vous avez eu contentement de l'honneur que vous avez receu en la cérémonie de la confirmation de mon filz le duc d'Alençon, aussi vous asseurai-je que ce m'a esté très grand plaisir d'entendre par vos lettres et ce que m'en a escript le seigneurde la Bordaizière l'honneste devoir et démonstration que vous y avez faict, dont j'ay bien voullu par ceste lettre vous advertir et asseurer que cela me tiendra de tant plus affeetionnée au bien, faveur et contentementde vous et de vostre ville en toutes les occasions qui s'en présenteront, comme j'espère que les effectz de l'advenir le vous feront tousiours tant myeulx congnoistre. Priant Dieu, Messieurs, vous avoir en sa saincte garde.</p>
  <p> Escript à Mollins, le <hi style="font-variant: small-caps">xxix</hi><sup><small>e</small></sup> jour de janvier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660130.LCM02.MOUL'>Lettre n° 660130.LCM02.MOUL<a href="https://beatricemundo.github.io/lettresmedicis6466/#660130.LCM02.MOUL">↑</a></h2><strong> AU ROY DE DANNEMARCH.</strong><discours loc="CathMed" id="660130.LCM02.MOUL" date="1566—30janvier">
  <p> Très hault, très excellent et très puissant prince, nostre très cher et très amé bon frère. et cousin, le Roy nostre très cher sieur et fils vous faict si ample response sur le contenu en la depesche que vous nous avez faicte par le present porteur, run de voz gentilzhommes, et par sa dicte response vous verrez si dairement les occasions pour lesquelles il ne peut vous secourir des forces dont vous lui avez fait requeste qu il ne nous reste pas grand chose à vous dire de nostre part. Il eust pris à grant plaisir de vous gratifier en eel a, s'il en eust eu autant demoyen qu'il vous porte de bonne volonté, et qu'il désire la prospéritéen vos affaires et vostre contentement, en quoy vous pouvez croire que nous le conforterons toujours pour la fortification de nostre mutuelle amitié de si loing continuée de pères en filz que nous la tenons comme héréditaire et perpetuelleentre nos deux couronnes et serons tousjours bien fort aises quant en choses possibles nous vous pourrons faire paroistre par effect quelle est en cela nosire bonne et sincère actention. Et sur ce, très hault, très excellent et très puissant prince, nous prions Dieu qu'il vous ayt en sa très saincte et digne garde.</p>
  <p> Escriptà Moulins, le <hi style="font-variant: small-caps">xxx</hi><sup><small>e</small></sup> jour de janvier 1566.</p>
  <p> Vostre bonne seur et cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660200.LCM02.MOUL'>Lettre n° 660200.LCM02.MOUL<a href="https://beatricemundo.github.io/lettresmedicis6466/#660200.LCM02.MOUL">↑</a></h2><strong> À MADAME LA DUCHESSE DE FERRARE.</strong><discours loc="CathMed" id="660200.LCM02.MOUL" date="1566—Février">
  <p> <rs type="personne-famillepouvoir">Madame ma tente</rs>, <rs type="passage-famillepouvoir">je comenseré cete letre pour vous suplier de m'escuser et pardonner si plus tost ne vous ay ayscript, ayent aysté si empéchaye enn eun si bon heuvre que je ne foys neule ducte que mon escuse ne souit asetéé de vous</rs>; <rs type="passage-pouvoir">car ayent achevé cet que vous ay tent veu désirer que l’union et acort entre <rs type="personne-famillepouvoir">madame de Guise</rs>, <rs type="personne-pouvoir">ses beaus frères</rs> et <rs type="personne-pouvoir">l'amyral</rs> et Dieu m'ayent fayst la grase par l'arest que <rs type="personne-famillepouvoir">le Roy monsieur mon fils</rs> enn a donné par l'avys de tout son Consel, touttes les deus parties en sont demeurés satisfaystes et contentes, chause que, m'aseure, vous sera si agréable pour le byen et repos que sela aportera à set royaume que, en lyeu de trover mauvès cet que plus tot ne vous enn é avertie, y vous pleré aseter mon ayscuse et me contineuer en vostre bonne grase, come je luy en suplye enn atendent que je aye le byen de la voyr, que j'espère sera byen tost. Ayent tout achevé ysi, nous ayspérons le premyer jour de caresme aler voyr eun peu l'Auvergne et de la nous raprocher de Fontaynebleau</rs>.</p>
  <p> Ensetpendent je priré Nostre-Signeur vous donner cet que désirés.</p>
  <p> <rs type="personne-famillepouvoir">Vostre bonne cousine</rs>, <hi style="font-variant: small-caps">Caterine</hi>.</p>
</discours>


</article><article><h2 id='660203.LCM02.MOUL'>Lettre n° 660203.LCM02.MOUL<a href="https://beatricemundo.github.io/lettresmedicis6466/#660203.LCM02.MOUL">↑</a></h2><strong> À MON COUSIN LE SIEUR DE MONTMORENCY, MARÉCHALDE FRANCE.</strong><discours loc="CathMed" id="660203.LCM02.MOUL" date="1566—3février">
  <p> Mon cousin, j'ay entendu du sieur d'Antibes présent porteur ce que vous luy avez donné charge me dire de vostre part; sur quoy, je luy ay faict bien amplement entendre mon intencion et diet mon ad vis, que je vous prye voulloir suivre et croire que je ne vous conseilleray jamais chose qui vous puisse de riens préjudicier; car je vous ayme trop, et pour ceste occasion veulx-je espérer que, vous reposant sur moy, vous acommoderez à ce que ledict sieur d'Antibes vous en dira plus au long; sur lequel me remectant, je prie Dieu, mon cousin, vous avoir en sa saincte garde.</p>
  <p> Escript à Moulins, le <hi style="font-variant: small-caps">iii</hi><sup><small>e</small></sup> jour de febvrier 1566.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660203.LCM02E.MOUL'>Lettre n° 660203.LCM02E.MOUL<a href="https://beatricemundo.github.io/lettresmedicis6466/#660203.LCM02E.MOUL">↑</a></h2><strong> AU SIEUR CAMINS.</strong><discours loc="CathMed" id="660203.LCM02E.MOUL" date="1566—3février">
  <p> Sieur Camins, ayant le Roy monsieur mon filz et moy tròuvé fort estrange la longueur et remise dont vous usez au payement de se dont mon cousin le duc de Ferrare est assigné sur vous de l'année passée, j'ay bien voullu, pour ce qu'est chose à quoy nous entendons que vous satisfaictes promptement, vous en escripre la présente. Oultre ce que en avons dict au sr de Sainct-Bonnet vostre frère, à ce que vous ne faictez aulcune faulte de satisfaire mondict cousin ou ses gens de tout ce qu'ilz ont à recepvoir de vous en cest endroict, et ce en la ville de Lyon et pour tout ce présent moys de mars sans les remectre, ne assigner ailleurs; d'autant que c'est audict Lyon qu'il fault que les deniers leur en soient délivrez et non ailleurs, tant de ladicte dernière que de ce dont il est aussi assigné sur vous pour la présente. Ainsi que nous a promis vostredict frère que ferez; par quoy gardez d'y faire faulte, sur tant que désirez la bonne grace dudict sieur Roy mon filz et de moy sans ce que en ayons plus aulcune plaincte. Priant Dieu qu'il vous ayt, sieur Camins, en sa saincte et digne garde.</p>
  <p> 
  <p>Escript à Moulins, le 3me jour de février 1566.</p></p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='660206.LCM02.MOUL'>Lettre n° 660206.LCM02.MOUL<a href="https://beatricemundo.github.io/lettresmedicis6466/#660206.LCM02.MOUL">↑</a></h2><strong> À MON COUSIN MONSIEUR LE DUC DE MANTOUE.</strong><discours loc="CathMed" id="660206.LCM02.MOUL" date="1566—6fevrier">
  <p> Mon cousin, la nouvelle de raccouchement de ma cousine la duchesse de Mantoue vostre femmea esté au Roy monsieurmon filz et à moy très agréable et avons accepté de bon cceur de tenir sur les sainctz fonds la fille qui vous est née. Nous avons mandé presentement au sieur du Ferrier nostre ambassadeur en aller faire TofTre en son nom, aussi fais-je de ma part le semblable a ma cousine, la comtesse de fAmirande, pour se trouver à cest effect à Mantoue au temps que ferez solemniser ledict baptème; car non seulement en cela mais en toute autre bonne occasion nous désirons vous gratiffier et complaire, ainsi que par effect vous pourrez toujours cognoistre en tout ce qui se pourra présenter et selon que vous pourra plus amplemenl tesmoigner et assurer de nostre part mon cousin le due de devers vostre frère auquel je me remettray; et supplieray le Créateur vous donner, mon cousin, ce que désirez.</p>
  <p> Escript à Moulins, le <hi style="font-variant: small-caps">vi</hi><sup><small>e</small></sup> jour de féuier 1566.</p>
  <p> Vostre bonne cousine,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660207.LCM02.MOUL'>Lettre n° 660207.LCM02.MOUL<a href="https://beatricemundo.github.io/lettresmedicis6466/#660207.LCM02.MOUL">↑</a></h2><strong> À MONSIEUR DE FOURQUEYAULX.</strong><discours loc="CathMed" id="660207.LCM02.MOUL" date="1566—7février">
  <p> Monsieur de Forquevauls, vostre lettre du vint-un de janvier escripte de vostre main m'a de plus en plus esclaircie de ce qui se peut espérer et attendre du Roy Catholicque, quant aux mariages dont je vous avois escript, de quoy, puisqu'ainsin est je verray d'attendre ce que le temps produira et la resolution que prendra sur ce l'Empereur de la volonté duquel je ne puis doubter; mais bien qu'il n'aura pas faute de remonstrance pour traverser ce négoce, en quoy j'estime qu'il se faira plus de tort qu'à nous, n'estant ja besoin que plus vous en parliez, mais essayez tousjours dextrement d'apprendre sur ce et autres occurrences, tout ce que vous pourrez, pour m'en donner advis. Vous entendrez au surplus par le mémoire baillé au sr de Villeroy, présant porteur, l'occasion de son voyage, et sçaurez par là que, graces à Dieu, ce royaume commance à estre en autre estat que l'on ne 1e vous a si devant escript et que beaucoup ne voudroint, espérant qu'il ira de bien en mieux; ayant eu grand plaisir d'entendre que la groisse de la royne, ma fille, va si heureusement, je luy escripts bien qu'elle ait plus de soin d'elle qu'elle n'eust dernièrement, ce que vous luy recorderez souvent et me tiendrez jour pour jour advertie de son bon portement. Ayant estime que deux femmes que je désire luy envoyer luy seroint très utilles et nécessaires pour estre fort singulières et propres en telles occasions, vous priant faire toute instance envers le Roy Catholicque monsieur mon beau-fils à ce qu'il soit content de le trouver bon, jà quoy je m'asseure que le prince d'Evoly s'emploira de bon cœur, suivant ce que je luy en escripts et que j'ai donné charge au sr de Villeroy l'en prier bien expressément de ma part, qui est tout ce que vous aurez de moy. pour le présent, sinon que nous sommes aprez à pourvoir à ce qui vous est deu pour vous en faire satisfaire, afin que vous ayez plus de moyen de vous aider par delà, ou continuant à bien faire pouvez bien estre assuré que vous ne serez point oublie, comme j'ay donne charge au sr de Villeroy vous faire plus amplement entendre de ma part, remetant le surplus sur luy, priant Dieu, Monsieur de Forquevauls, vous avoir en sa sainte et digne garde. De Molins, le <hi style="font-variant: small-caps">vii</hi><sup><small>e</small></sup> jour de febvrier 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660210.LCM02.MOUL'>Lettre n° 660210.LCM02.MOUL<a href="https://beatricemundo.github.io/lettresmedicis6466/#660210.LCM02.MOUL">↑</a></h2><strong> AU TRÈS SAINT PÈRE.</strong><discours loc="CathMed" id="660210.LCM02.MOUL" date="1565—10février">
  <p> Très saint Père, attendant que, dedans quelques jours, le Roy mon filz depesche devers vous un gentilhomme exprès pour vous aller baiser les pieds de Vostre Sainteté., nous avons bien voulu vous faire cependant la présente tant pour répondre à celle qu'il vous a pleu ces jours passés nous escripre, que pour nous conjouir avec vous de vostre heureuse exaltation de pontificat, laquelle nous a appoite un iniini plaisir et contentement pour l'espérance que nous avons que si sa saincte election ne peut que grandement proffiter a toute la chrestiente et en particulier à ce royaulme pour lequel réduire et restablir en sa première splendeur et droite religion, tout ainsi que nous sommes assenrés que Vostre Sainteté nous y voudra tousjours aider et as sister tant de ses prudents., sages et advisés conseils que de tous les moyens qu'il a pleu à Dieu lui mettre en ses mains. Aussi vous supplierons nous, Très Saint Père, que tout ce qui sera jamais en nostre puissance de faire pour parvenir en un si sainct œuvre nous ne faudrons jamais à les y employer, et faire cognoistre a vous premierement et à tout le reste de la Chrestiente que n'avons jamais rien tant à coeur ni plus devant les yeux que l'augmentationen nostre foi et religion, priant au reste Vostre Saintete vouloir comme un bon père toujours aymer et embrasser les affaires de ce royaume, et vous asseurer que vous trouverez en nous toute correspondance et amour filial, laquelle nous vous ferons paroistre soit quand il sera question des affaires du Saint Siège, d £ s vostres^ude tous ceux qui vous appartiendront en tous endroitz et occasions qui se poiirront presenter où nous aurons moyen de nous y employer, ainsi que le sieur de Villeparisis, auquel nous escripvons présentementplus au long, le vous pourra dire et declarer de noslre part, sur lequel nous remettantnous prierons Dieu, Très Sainct Pere, que icelle Vostre Sainteté il veuille longuement maintenirpour servir au bon régime de nostre saincte mère Eglise.</p>
  <p> Escript à Moulins, le <hi style="font-variant: small-caps">x</hi><sup><small>e</small></sup> jour de février 1566. - Vostre bonne et dévote fille, la mère rëyne du Roy.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='660211.LCM02.MOUL'>Lettre n° 660211.LCM02.MOUL<a href="https://beatricemundo.github.io/lettresmedicis6466/#660211.LCM02.MOUL">↑</a></h2><strong> À MONSIEUR DE BOISY, GRAND ESCUYER DE PUNCE.</strong><discours loc="CathMed" id="660211.LCM02.MOUL" date="1566—11février">
  <p> Mon cousin, j'ay avecques assez d'ennny et de regret entendu par vostre lettre la perte que vous avez faicte de ma cousine, la comtesse vostre fille, que j'aimois beaucoup parce qu'elle estoit vostre et aussi ce qu'elle méritoit de l'affeclion grande qu'elle avoit envers moy que pour ceste cause participe à ceste douleur auttant que amye que vous ayez; mais comme il est raisonable de s'accommoder à ce qu'il plaist à Nostre-Seigneur, encores que lesang et la nature puisse beaucoup en cest endroict, je veux croire, mon cousin, sachant vostre verlu, que vous recevrez de luy cette, visitation comme font ceulx qui le louent, quand ilz sentent ses verges, soubz J'asseurance que nous devons tous avoir qu'il les emploie ordinairement plus volontiers sur ceulx qu'il aime que sur les autres; qui est toute la consolation que vous aurez de moy en cest endroict, après vous avoir asseuré que je. n'oublieray jamais ce qu'elle a laissé et, quantà la place qu'elle avoit en mon estat, je sçay bien qu'elle ne sçauroit estre mieulx employée-queà l'endroict de ma cousine vostre femme, à laquelle je l'accorde de très bon cueur, désirant au demourant que vous mettez fin à vos affaires de deçà le plus tost que vous pourrez, tiffin que nous vous revoyons icy, où vous serez très bien venu; priant Dieu, mon cousin, vous avoir en sa garde.</p>
  <p> Escript à Mollins, le <hi style="font-variant: small-caps">xi</hi><sup><small>e</small></sup> jour de février 1566.</p>
  <p> La bien vostre,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660212.LCM02E.MOUL'>Lettre n° 660212.LCM02E.MOUL<a href="https://beatricemundo.github.io/lettresmedicis6466/#660212.LCM02E.MOUL">↑</a></h2><strong> À MON COUSIN MONSIEUR DE BOISSY, GRANT ESCUIER DE FRANCE.</strong><discours loc="CathMed" id="660212.LCM02E.MOUL" date="1566—12février">
  <p> Mon cousin, j'ay besoing d'envoier à Rome ung des harnois à cheval du feu Roy mon seigneur pour achever la statue que je y faiz faire et, parce qu'ilz sont demeurez en voz mains, je vous prie faire mectre à part celluy que vous sçavez, qui luy estoyt le mieulx faict et qu'il portoit au camp, non pas des plus riches et dorez, maiz de ceulx qui lui séent le mieulx et le ferez bien empaquetter dans deux caisses et envoier au plus tost que vous pourrez sur ung mullet que vous adresserez à Lyon au président de Biraigue pour le faire porter de Ià à Rome, ainsi que je lui ay jà escript; et je vous feray rembourser des fraiz que vous aurez fait, aussi de la valleur dudict harnois, maiz qu'il n'y ait point de temps perdu. Priant Dieu, mon cousin, vous donner ce que désirez. De Mollins, le <hi style="font-variant: small-caps">xii</hi><sup><small>e</small></sup> jour de février 1566.</p>
  <p> La bien vostre,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660214.LCM10E.MOUL'>Lettre n° 660214.LCM10E.MOUL<a href="https://beatricemundo.github.io/lettresmedicis6466/#660214.LCM10E.MOUL">↑</a></h2><strong> À MESSIEURS LES SENECHAL DE LYON, GENS TENANS LE "SIEGE PRESIDIAL, ADVOCAT ET PROCUREUR DU ROY MONSIEUR MON FILZ AUDICT SIEGE.</strong><discours loc="CathMed" id="660214.LCM10E.MOUL" date="156614février">
  <p> Messieurs, envoyant presentement le sieur de Bellievre à Lyon pour l'exercice de l'office de lieutenant général en la senechaucée et siege prasidial de Lyon, dont il a esté pourveu, je luy ay bien voulu douner charge expresse de vous dire aucunes choses de ma part, dont je vous prie le croire, tout ainsi que vous vouldriez faire moy-mesmes, et je suplieray le Createur qu'il vous ayt, Messieurs, en sa saincte et digne garde.</p>
  <p> Escrit à Moulins, le <hi style="font-variant: small-caps">xiiii</hi><sup><small>e</small></sup> jour de fevrier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='660214.LCM02.MOUL'>Lettre n° 660214.LCM02.MOUL<a href="https://beatricemundo.github.io/lettresmedicis6466/#660214.LCM02.MOUL">↑</a></h2><strong> À MONSIEUR DE GORDES, LIEUTENANT GÉNéRAL EN DAULPHINé.</strong><discours loc="CathMed" id="660214.LCM02.MOUL" date="1566—14février">
  <p> Monsrde Gordes, estant [en] la mesmevolonté et affection que le Roy monsieur mon filz de faire recevoir par les Estatz de Daulphiné le secretaire de Marquez en l'office de secretaire desdictz Estatz, qui a esté jusques icy exercée par commission, attendant qu'ayent esleu quelque personnaige suffisant et digne de ladicte charge. À ceste cause je vous en ay bien voulu faire ceste letlre pour accompaigner celle dudict seigneur Roy mon filz pour vous'prier de moienner que ledict de Marquez soyt à ceste prochaine assemblée estably en ladicte chargesur la prière et recommandation que nous leur en faisons présentement, aiant esgard à ce qu'il est natif et originaire du pays, homme de bien et suffisant; qui nous fait espérer qu'ils n'y feront difficulté; en quoy vous tiendrez la main comme en chose qui réuscissant nous sera bien fort agréable, suppliant le Créateur vous donner, Monsieur de Gordes, ce que désirez. De Molins, le <hi style="font-variant: small-caps">xiiii</hi><sup><small>e</small></sup> jour de febvrier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='660220.LCM02.MOUL.a'>Lettre n° 660220.LCM02.MOUL.a<a href="https://beatricemundo.github.io/lettresmedicis6466/#660220.LCM02.MOUL.a">↑</a></h2><strong> À MONSIEUR DE GORDES, LIEUTENAGNETNERAALUGOUVERNEMDEDNATULPHINE.</strong><discours loc="CathMed" id="660220.LCM02.MOUL.a" date="1566—20février">
  <p> Monsr de Gordes, vous estant si amplement déclaré l'intention du Roy monsieur mon filz par la lettre qu'il vous escript presentement sur ce que nous a parlé de vostre part le sr de Brianson présent porteur, je ne me donneray peyne de vous en faire par la présente aultre redicte; Øays bien vous recommenderay-je, tant qu'il m'est possible, l'observationde l'édict de pacification par tous les lieux et endroictzde vostregouvernement, où vous sgaurez et entendrez qu'il ne l'est, et surtout le restablissement du service divin aux endroictz où par la malice du temps il n'auroyt encores peu estre remys, m'asseurant que là vous aurez aussi bien le moien et crédict de ce faire, que vous avez eu par les aultres endroictz que vous avez dernièrement visitez. Vous priant ne différer plus à y satisfaire, ayant comme vous avez la force de votre compaignie et l'aasistance du více-baíliy et vice-seneschal, affin que par là toute occasion de plaincte soyt ostée à ceulx qui surcela disent I'esdictn'estrepar de là observé. Et voullant croyre que vous y sçaurez bien pourveoir, je ne vous en diray rien davantaige, me remetant du surplus tant sur ladicte lectre dudict sr Roy mon filz que sur la suffisance dudict sr de Brianson, lequel vous croyrez de ce que je luy ay donné charge vous dire là dessus de ma part, tout ainsy que vous vouldriez faire moy-mesmes. Et je supplieray le Créateur vous donner, Monsieur de Gordes, ce que désirez. Escript à Molinz, le <hi style="font-variant: small-caps">xx</hi><sup><small>e</small></sup> jour de fevrier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='660220.LCM02.MOUL.b'>Lettre n° 660220.LCM02.MOUL.b<a href="https://beatricemundo.github.io/lettresmedicis6466/#660220.LCM02.MOUL.b">↑</a></h2><strong> À MONSIEUR DE GORDES, LIBUTENANGTENERAALU GOUVBBNEUDBEHTDAULPHINK ENL'ABSEUDCBMONCOUSILNEDUCDBJlONTIIBIISnm.</strong><discours loc="CathMed" id="660220.LCM02.MOUL.b" date="1566—20février">
  <p> Monsieur de Gordes, je me remectray sur ce que le Roy monsieur mon filz vous escript présentement pour le regard des consuls de la vilie de Dye, dont vous nous avez envoyé la nomi nation; à quoy ne voullons plus toucher, mais que l'on en use, comme l'on souloit faire cy devant auparavant l'ordonnance faicte pour les nominations desdicts oonsulz en nombre double, et vous prieray bien fort avoir en toute recommandation la pugnition du désordre commis à Thaulignan, af n que l'exemple l'on ensuyve ainsi que ledict sieur Roy mon filz et moy desironsbien fort, estant bien ayse d'entendre le bon ordre que l'on g. commancé d'y donner. Sur ce n'ayant autre chose à vous dire pour cette heure, oultre le contenu en la dépesche que vous porte le sr de Briançon, je suplieray le Créateur vous donner, Monsieur de Gordes, ce que désirez. Escrit à, Molins, le <hi style="font-variant: small-caps">xx</hi><sup><small>e</small></sup> jour de fevrier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='660220.LCM10.MOUL'>Lettre n° 660220.LCM10.MOUL<a href="https://beatricemundo.github.io/lettresmedicis6466/#660220.LCM10.MOUL">↑</a></h2><strong> À MONSIEUR DE BELLIEVRE, CONSEILLDEURROYMONSIEUMRONFILXETSONAMBASSADEENUSRUISSE.</strong><discours loc="CathMed" id="660220.LCM10.MOUL" date="1566aofévrier">
  <p> Monsieur Bellievre, j'ay fait dresser par les gens des finances ung memoyre des sommes de denyers que vous aurez à faire payer de delà; qui contient aussy les autres choses dont aurez à vous deffendre envers ceulx des Suysses, auxquelz pour le present vous ne povez pas donner tout contentement; suyvant lequel je vous prye regarder y faire pour le mieulx, selon ce que vous verrez le service du Roy monsieurmon filz le requerir et que vous sçavez estre de nostre intention. Pryant Dieu, Monsieur Bellievre, vous avoir en sa garde.</p>
  <p> Escript à Mollins, le <hi style="font-variant: small-caps">xx</hi><sup><small>e</small></sup> jour de febvrier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660223.LCM02.MOUL'>Lettre n° 660223.LCM02.MOUL<a href="https://beatricemundo.github.io/lettresmedicis6466/#660223.LCM02.MOUL">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660223.LCM02.MOUL" date="1566—23février">
  <p> Monsieur de Forquevauls, par le second courrier que m'avez fenvoyé j'ay resceu voz lettres et sceu le peu qu'avez apprins des despesches que le Roy Catholicque avoit faictes à l'Empereurtant par le conte Paris de Lodron, que despuis par le courrier qu'il y adespesché; à quoy n'eschet autre response, laissant à faire au temps pour mieux voir ce qui en pourra sortir, et ne voulant point que vous en faciez plus d'instance; mais apprenez tousjours doucement ce que vous pourrez pour m'en advertir, mesmement de ce qu'un courrier que j'ay entendu avoir esté nagueres deepesché par l'Empereur à luy sur cest affaire aura apporté, s'il vous est possible de pénétrer jusques là., sans monstrer toutesfois d'autrement vous en soucier. La Reyne ma fille pourra bien avoir moyen de le sçavoir, si vous l'en advertissez. Très aise d'entendre, par voz lettres la continuation de sa santé et de sa grosesse que je prie Dieu conduire à bonne fin; par le sr de Villeroy que j'estime estre bien près de vous, je luy ay et à vous bien amplement escript et despuis n'est rien survenu d'imimrtance, estant ceste despesche seulement pour vous tenir adverti d'un jugement naguères donné au Conseil du Roy monsieur mon fils, comme il vous escript, d'un navire quiappartennoit à aucun des subjects du Roy Catholicque, afin que, si l'ambassadeur qui est icy en escripvoit par della, vous sachez en dire la vérité, vous advisant au demeurant que le passe-port pour les douze chevaux que le Roy envoye au prince Don Ferrand d'Austrie vous avoit jà esté envoyé auparavant la réception de voz lettres; néantmoins, afin qu'ils n'ayent aucun empesche-, ment j'en ay faict envoyer un autre au viconte d'Orthe pour le bailler en passant à Bayonne à ceux qui les conduisent; priant Dieu, Monsieur de Forquevauls, vous avoir en sa saincte et digne garde. De Molins, le <hi style="font-variant: small-caps">xxiii</hi><sup><small>e</small></sup> jour de febvrier 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660223.LCM10.MOUL'>Lettre n° 660223.LCM10.MOUL<a href="https://beatricemundo.github.io/lettresmedicis6466/#660223.LCM10.MOUL">↑</a></h2><strong> À MONSIEUR DE FOURQUEVAULX, CHEVALIER DE L'ORDRDE DU ROY MONSIEUR MON FILZ ET SON AMBASSADEUR EN ESPAIGNE.</strong><discours loc="CathMed" id="660223.LCM10.MOUL" date="1566—23février">
  <p> Mons<sup><small>r</small></sup> de Fourquevaulx, le S<sup><small>r</small></sup> d'Arbouze, present porteur, gentilhomme servant de mon filz le duc d'Alençon, ayant envye d'apprendre et veoir, pour estre à l'advenir plus apte à fere service au Roy monsieur mon filz, s'en va fere ung voiage par delà, ayant bien voulu l'accompaigner de la presente, pour vous pryer le presenter à la Royne ma fille, et accompagner sa bonne volunté et intention de toute la faveur que vous pourrez; qui me sera chose fort agreable. Pryant Dieu, Monsieur de Fourquevaulx, vous donner ce que desirez.</p>
  <p> De Molins, le <hi style="font-variant: small-caps">xxiii</hi><sup><small>e</small></sup> jour de fevrier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De L'Aubespine</hi>.</p>
</discours>


</article><article><h2 id='660227.LCM10.MOUL'>Lettre n° 660227.LCM10.MOUL<a href="https://beatricemundo.github.io/lettresmedicis6466/#660227.LCM10.MOUL">↑</a></h2><strong> À MONSIEUR DE BELLIEVRE.</strong><discours loc="CathMed" id="660227.LCM10.MOUL" date="156627février">
  <p> Monsieur Bellievre, le Roy monsieur mon filz fait response à la premiere lettre que avons eue de vous, par où vous sçaurez l'ordre qui jà avoyt esté donné sur les difficultez des Camus, et aussy ce que nous desirons que vous essayez de faire pour allonger les payemens de ceulx du grant party, qui nous sera service très agreable, très ayse au demourant d'avoir entendu par vostre lettre que les affaires passent à Lyon en sy grande tranquilité et qu'il vous soyt sy bien souvenu de ce que je vous avois donné charge de dire au president de Birague. Pryant Dieu, Monsieur Bellievre, vous avoir en sa garde.</p>
  <p> Escript à Mollins, le <hi style="font-variant: small-caps">xxvii</hi><sup><small>e</small></sup> jour de febvrier 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660306.LCM10.MOUL'>Lettre n° 660306.LCM10.MOUL<a href="https://beatricemundo.github.io/lettresmedicis6466/#660306.LCM10.MOUL">↑</a></h2><strong> À MONSIEUR DE BELLIEVRE.</strong><discours loc="CathMed" id="660306.LCM10.MOUL" date="15666mars">
  <p> Monsieur de Bellievre, le Roy monsieur mon filz vous faict par sa lettre amplement entendre tout ce qui s'est offert depuis qu'il n'a eu des vostres; à quoy je n'ay riens à adjouster, sinon pour vous advertyr que le collonnel Clery m'escript avoir faict avecques ceulx de son quanton de telle sorte, qu'ilz ont accordé ung an, oultre les sept ans de la continuation de l'alliance, qui est ung commancement pour y faire venir tous les autres; à quoy je vous prie employer tout ce que vous pourrez de moyen et dexterité, et nous tenir advertiz de ce qui se presentera ordinairement par dellà. Pryant Dieu, Monsieur de Bellievre, vous avoir en sa saincte garde.</p>
  <p> Escript à Mollins, le <hi style="font-variant: small-caps">vi</hi><sup><small>e</small></sup> jour de mars 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660306.LCM02.MOUL'>Lettre n° 660306.LCM02.MOUL<a href="https://beatricemundo.github.io/lettresmedicis6466/#660306.LCM02.MOUL">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660306.LCM02.MOUL" date="1566—6mars">
  <p> Monsieur de Forquevauls, nous avons despuis quatre ou cinq jours receu le paquet que vous avez addressé au poste de Montrichart et par la lettre que vous m'avez escripte dedans ledict paquet ay entendule partementdu courrier qui s'en retournoit vers l'Empereur, si bien édifié de ce que vous dictes qu'il a eu en Espaigne, qui est un propos sur lequel, pour le présent, je n'entreray plus avant, vous advisant que j'ay bien notié ce que vous m'escripvez des disputes de Don Jean Manrique, qui sont propos aussi mal fondez qu'il monstre par la avoir très mauvaise intention, et serois bien esbaye si la royne ma fille ne luy a bien faict connoistre que ce sont choses à quoy elle ne prend pas grand plaisir, et mesmes qu'elles se traictent ainsi publiquement à sa table, vous priant de m'advertir de la response qu'elle luy feit. J'ay veu le beau livre que vous m'avez envoyé que vous dictes estre son autheur en si plaisante dispute; mais ceux qui sont plus grands clercs que moy, ne que celluy qui l'a faict avec, disent qu'il auroit plus de besoin d'apprendre que de se fair& mouquer de luy, mettant de si sottes ceuvres en lumière. Voilà toute la response que l'on_y veut faire, d'autant que par son livre mesme on connoit assez que ce sont impostures qui n'ont nul fondement et estes, comme vous m'escripvez, assez prepare pour leur monstrer qu'ils ont plus de ce qui appartient ceste couronne par de! a qu'ils n'en peuvent prétendre- d'icy; aussi scrois-je bien trompée si leur maistre y pensoit. Au demeurant, le sr Corregi qui a esté arresté à Lion sur l'advertissement que vous me donnastes des advis qu'il donnoit aux Turcs, quand ils etoint a Malte, a este examiné et fouillé si ayant en ses papiers qu'il ne s'y en trouve aucune apparence. Et croy aussi qu'il y a plus d'opinion que d'effect, de sorte qu'il a esté advisé n'estre raisonable le retenir plus longuemerit prison nieret a esté mis en Jiberté, telle toutesfois qu'il se representera tousjours ou l'on vouldra, ce dont j'ay bien voulu vous advertir et vous envoyer quant et quant un inventaire de touts les papiers dont il a esté trouvé saisi avec la lettre que m'en escript le président Birague, par où vous connoistrez mieux la verite de ce que je ne vous en escrips, n'ayant de quoy vous faire pour le présent plus longue lettre, sinon pour vous prier de me tenir jour pour jour advertie de la bonne disposition de la royne ma fills, de laquellej'attendstoutes nouvelles par Villeroy. Priant Dieu, Monsieur de Forquevauls, vous avoir en sa saincte et digne garde. Escript à Molins, le sixiesme jour de mars 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660313.LCM02.MOUL'>Lettre n° 660313.LCM02.MOUL<a href="https://beatricemundo.github.io/lettresmedicis6466/#660313.LCM02.MOUL">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660313.LCM02.MOUL" date="1566—13mars">
  <p> Monsieur de Forquevauls, avecques ceste petite dernière despesche, j'ay resceu voz deux lettres et entendu l'estat et disposition de la royne ma fille, et comme, graces à Dieu, elle va de bien en mieux de sa groisse. Espérant que par Villeroy je seray plus avant advertie si elle aura agreable d'avoir les deux femmes don t j'avois escript par luy, lesquelles, j'estime, luy seroint très nécessaires; vous priant continuer à me tenir souvent advertie de sa santé. Nous avons touts esté icy assaillis d'une espèce de coqueluche dont personne n'a esté exempt, et il y a sept ou huict jours que le Roy monsieur mon fils et moy en gardons le lict et la chambre; qui n'a pas esté sans quelque peu de fievre causée de ce catarrhe; mais, Dieu mercy, nous en sommes dehors et prets a partir pour continuer nostre voyage d'Auvergne. Je ne fauldray, retourné que sera Villeroy, à faire que vous ayez un coulier de l'ordre, pour estre chose plus que raisonnable et nécessaire pour assez d'occasions. Priant Dieu, Monsieur de Forquevauls, vous avoir en sa saincte et digne garde. Escript à Molins, le treiziesme jour de mars 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660317.LCM02.MOUL.a'>Lettre n° 660317.LCM02.MOUL.a<a href="https://beatricemundo.github.io/lettresmedicis6466/#660317.LCM02.MOUL.a">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660317.LCM02.MOUL.a" date="1566—17mars">
  <p> Monsieur de Forquevauls, j'ay bien voulu accompaigner de la prdsenle lettre que le Roy monsieur mon fils vous escript en faveur du sr de Ruffey, gentilhomme ordinaire de sa chambre, de laquelle je ne vous feray point de redite, mais seullement je vous prie suivant; ce qu'il vous mande et la lettre que j'en escrips présentement an roy d'Espaigne, laquelle vous luy présenterez, dont je vous en envoye une coppie, tenir la main a ce qu'il ne permette qu'il soit aucune chose innovee du contenu en icelles au préjudice d'un arrest donné au Grand Conseil du Roy mondict sr et fils, au profit du sr de Ruffey, contre la contesse de Varax, pour raison des terres et seigneuries de Boulignieux et la Balme, en Bresse, lequel arrest elle a faict despuis rétracter par 1c Sénat de Chambéri et à présent elle poursuit lettres de pareatis pour iceiluy faire exécuter au parlement de Dolle contre la teneur du traicté de paix faict au Chasteau de Cambrèsis, par lequel entre autres choses a esté arresté que les arrests donnez auparavant iceiluy es cours de Parlements, Grand Conseil que autres juges seroint exécutez d'une part et d'autre et especialementpour le regard de ceulx des païs de Savoye, Piedmont et Bresse durant le temps qu'ils estoint soubs l'obéissance de ceste couronne. Faictes en sorte que le sr de Ruffey obtienne les lettres de provision qui luy seront nécessaires adressen tes au Parlement de Doll e pour la révision dudict procès, encores que le temps pour ce faire soit expiré et passé, et vous fairez chose que j'auray a plaisir très agréable.Priant sur ce le Créateur, Monsieurde Forquevaulx, vous avoir en sa saincte et digne garde. Escript à Molins, le dix septiesme jour de mars 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660317.LCM02.MOUL.b'>Lettre n° 660317.LCM02.MOUL.b<a href="https://beatricemundo.github.io/lettresmedicis6466/#660317.LCM02.MOUL.b">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660317.LCM02.MOUL.b" date="1566—17mars">
  <p> Monsieur de Forquevauls, avant que l'ambassadeur d'Espaigne ait despesché son courrier, est arrivé vostre premier paquet dont nostre autre despesche fait mention, par où j'ay esté bien particulièrement advertie comme est passé ce malheureux massacre faict à la Floride et les propos que vous en a tenus le duc d'Albe avecques la response que vous y avez faicte bonne et pertinente et telle que requiert un cas si cruel et inhumain, dont je n'avois voulu faire aucun bruit, ne faire connoistre que j'en sceusse rien jusques à hier, que ledict ambassadeur, ayant demandé audience au Roy monsieur mon fils et à moy, nous vint trouver et aprez plusieurs autres propos qu'il nous tint nous dit qu'il avoit charge de son maistre, monsieur mon beau-fils, nous advertir qu'il estoit arrivé en Espaigne un capitaine pourtant nouvelles que Pierre Ménendez ayant trouvé en la terre de la Floride quelques François advouez et chargez des lettres de M. l'Admiral, qui avoint en leur compagnie quelques ministres qui plantoint là la religion nouvelle, il les avoit chastiez, comme il dict en avoir commandement du roy son maistre; bien confessoit-il que ce avoit esté un peu plus rudement et cruellement que sondict maistre n'eust désiré, mais qu'il n'avoit peu moins faire que de leur courir sus comme à pirates et gents qui estoint là pour entreprendre sur ce qui luy appartenoit, disant néantmoins que le roy son maistre demandoit justice dudict Admiral. Le Roy monfils qui estoit encores dedans le lict assez débille pour la maladie qu'il a eüe, dont il est graces à Dieu du tout dehors, voulut que je y fisse responce, qui fut que je l'avoys desjà bien sceu par homme qui nous en estoit revenu, et ne pouvois, comme mère commune, que je n'eusse une douleur incroyable au coeur d'avoir entendu qu'entre princes si amis, alliez et apparentez que sont ces deux roys et en si bonne paix lors et au temps que nous observions envers eux tant et de si grands offices d'amitie, un carnage si horrible eust été commis des subjects du Roy mondict fils, auquel jusques alors, à cause de sa maladie, je n'en avoys pas voulu parler, que j'estois comme hors de moy quand j'y pensois, et ne me pouvois persuader que le roy son maistre ne nous en feit la réparation et justice; car de couvrir cella sur l'adveu dudict Amiral qu'il n'y a pas de quoy, estant bien croyable qu'il n'a pas laissé aller tant de gents hors de ce royaume sans le sceu du Roy mon fils, qui estime que le commerce et la navigation est libre partout à ses subjects, et que ceste terre où le faict s'est commis n'est point à luy, mais de si long temps descouverte de nos subjects, qu'elle en porte encores le nom, comme il en a esté et ses ministres aussi jà adverti par vous. Et quand bien ils eussent esté dedans les propres païs du roy son maistre, faisants autrement qu'il n'appartenoit entre amis, qu'ils se devoint contenter de les prendre prisonniers et les rendre au Roy mon fils, pour les faire punir, s'ils avoint failli, sans en user ainsi, dont je ne pouvois croire qu'il ne nous rendit contents; qu'il sembloit que l'on voulsist brider le Roy mon fils, l'enfermer en ce royaume, et luy roigner les aisles, chose qu'il ne pourroit et ne seroit aussi conseillé le soufrir, luy apportant par la un argument d'autrement penser et pourvoir à ses affaires, comme il sçaura bien faire, si Dieu plaict et ne luy en deffaillent les moyens, de manière que j'espérois qu'il n'auroit que faire de ses voisins et ne les respecteroit non plus qu'ils font luy; graces à Dieu, que son royaume estoit en bonne paix et luy mieux obéi qu'il ne fust jamays, par où se pouvoit aisément croire qu'il ne luy sera malaisé de faire connoistre et sentir à ceux qui lui voudront mal faire qu'il n'a pas moindre moyen de s'en garder que ont eu les Roys ses predecesseurs. Ledict ambassadeur essaioit tousjour de couvrir ce faict sur l'Admiral et qu'il y avoit des ministres de la religion, qui estoit chose fort desplaisante à son maistre; mais je luy ay dit que nous ne nous sommes pas enquis quelles gents alloint audict voyage et que si c'estoit à souëter, je voudrois que touts les Huguenots fussent en ce pays là, où il ne peut justement dire qu'il ait intérest, puisque la terre est nostre, comme nous la prétendons, nous faisant bien connoistre que l'on ne veut pas guères le repos de ce royaume, puisque l'on nous veut ainsi oster le moyen de l'y mettre. Mais, quoy que ce soit, ce n'est pas à eux de punir noz subjectz et ne disputons point s'ils estoint de ia religion ou non, ains du meurtre qu'ils en ont faict, dont il est bien raisonnable que son maistre fasse faire justice que nous luy en demandons. À quoy il m'a semblé que l'ambassadeur a esté bien empesché de respondre, et s'est advancé pour fortifier ses plainctes de nous parler aussi de Corseque, où il dit qu'il va ordinairement de Provence plusieurs barques chargées de vivres, munitions et gents dont les Genevois se plaignoint; à quoy je l'ay très bien satisfaict et dit que ce sont des impostures accostumées. Il m'a parlé aussi de quelques galères qu'il dit que l'on faict armer à Marceille, ce que je luy ay confessé pour garder noz costes infectées, comme elles sont d'infinis coursaires que sa querelle mesme nous y attire et que nous avons doucement supportez pour son respect. Quand tout est dit, il avoit amassé un monde de plainctes pour donner couleur à celle de la Floride, où il y a aussi peu de fondement, mais ce qu'il en a rapporté est qu'il a bien connu que nous l'avons trouvé très mauvais et ne pense pas que nous l'oublions. Ce que j'ay bien voulu vous escripre ainsi au long, de la part du Roy mon fils, vous priant et ordonnant de le faire bien entendre au Roy Catholicque, en le priant très affectueusement qu'il veuille pour le devoir et la raison en faire faire la justice et réparation que mérite un si énorme outrage par démonstration digne de l'amitié et de la bonne paix qui est entre nous, et qu'il considère le tort qu'il y fairoit, s'il ne nous en donne la satisfaction que le Roy mon fils en attend et que j'en désire de ma part; car je ne seray jamais à mon aise ne bien contente jusques a ce que je la voye conforme à la syncérité de noz affections et actions en son endroit, dont il me fascheroit trop que l'on abusast et aurois un merveilleux regret d'avoir perdu tant de peine, de soing et de moyens que j'ay cherchez pour nourrir ces deux princes et leurs couronnes en perpetuelle amitié et, qu'au lieu du bien que j'en espérois voir sortir, le Roy mon fils me reprochast un jour que, durant qu'il s'est reposé sur moy de ses affaires j'aye laissé faire une telle escorne a sa réputation, dont je vous prie que par vostre première despesche je sois esclaircie, m'assurant que ledict ambassadeur n'oubliera rien à faire sçavoir de ce que je luy en ay dit et du tort qu'ils font au bien que je cherche faire à ce royaume; car à vous dire franchement, je croy que les Huguenots, qui y sont, n'eussent sceu demender une meilleure nouvelle, connoissant par la que l'amitié que nous nous prometons du costé de delà est fort mal assurée, puisque l'on traicte ainsi noz subjects, ce que j'espère que Dieu ne laissera impuni, comme je veux que vous le faictes très bien entendre à la royne ma fille, oultre ce que je luy en escripts et luy monstriez ceste lettre, si elle la veut voir. J'ay au demeurant veu ce que vous m'escripvez du faict des mariages, à quoy je ne pense plus. Le Roy mon fils est assez jeune pour attendre mieux, et si grand prince qu'il ne peut qu'il n'ayt tousjours à choisir en toute la Chrestiente, quelque empeschement que l'on y pense donner, comme je sçay et connois que l'on faict. Priant Dieu, Monsieur de Forquevauls, vous avoir en sa saincte et digne garde.</p>
  <p> Escript à Molins, le <hi style="font-variant: small-caps">xvii</hi><sup><small>e</small></sup> jour de mars 1566.</p>
  <p> <hi style="font-variant: small-caps">Caterine</hi>.</p>
  <p> Je ne me puis garder de vous dire qu'encores qu'il s'offre assez d'autres partis pour le Roy mon fils et des plus grands de la Chrestienté, tout le plus grand regret que j'aye est qu'il faille à la fin, pour le tort que l'on luy faict, qu'il en prenne quelqu'un qui ne soit pas de nostre religion; ce que nous ne fairons qu'à l'extrémité.</p>
</discours>


</article><article><h2 id='660317.LCM02.MOUL.c'>Lettre n° 660317.LCM02.MOUL.c<a href="https://beatricemundo.github.io/lettresmedicis6466/#660317.LCM02.MOUL.c">↑</a></h2><strong> À MESSIEURS LES CONSULZ ET HABITANS DE LA VILLE D'ARLES.</strong><discours loc="CathMed" id="660317.LCM02.MOUL.c" date="1566—17mars">
  <p> Messieurs, vous entendrez par la ieltre que le Roy monsieur mon filz vous escript présentement, comme il vous remect en libertd de procéder à la création de vos nouveaulx consulz et en user tout ainsi que vous avez acoustumé de faire auparavant qu'il eust vouiu que les nominations luy en feussent envoyeesen nombre double, d'aultantque nous nous asseurons tant de vostre obéyssance et affection à la continuation du repoz et tranquility en quoy toutes choses sont, graces à Dieu, par venues par delà, que vous ne commectrez en ces charges là sinon personnes de toute sincérité et paciffication pour les y sçavoir maintenir et faire continuer, comme nous désirons infiniement, selon que vous mande ledict sr Roy mon filz et que vous fera entendre plus amplement de nostre part mon cousin ie conte de Tende, selon ce que lui en escrivons présentement. Et à quoy me remectant, je prierai Dieu, Messieurs, qu'il vous ayt en sa saincte et digne garde. Escript à Molins, le <hi style="font-variant: small-caps">xvii</hi><sup><small>e</small></sup> jour de mars 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">Robertet</hi>.</p>
</discours>


</article><article><h2 id='660318.LCM10.MOUL'>Lettre n° 660318.LCM10.MOUL<a href="https://beatricemundo.github.io/lettresmedicis6466/#660318.LCM10.MOUL">↑</a></h2><strong> À MONSIEUR DE BELLIEVRE.</strong><discours loc="CathMed" id="660318.LCM10.MOUL" date="156618mars">
  <p> Monsieur de Bellievre, le sieur Benedic Stoker est venu icy par mon commandement, duquel j'ay entendu la bonne vollunté en laquelle il continue de faire service au Roy monsieur mon filz pour le recullement de quelques sommes de deniers qu'il vous dira, moyennant les cinq pour cent, et aussy de nous faire accomoder d'ailleurs d'une autre somme, dont nous avons affaire; et le renvoye par delà en ceste intencion, vous priant accomodder ceulx de bonne volunLé, pour en tirer le fruict que nous esperons et pourveoir à ce que dict est le plus tost que faire ce pourra, pour m'advertir au plus tost de la resolution qui y aura esté prise. Priant Dieu, Monsieur de Bellievre, vous avoir en sa garde.</p>
  <p> Escript à Moulins, le <hi style="font-variant: small-caps">xviii</hi><sup><small>e</small></sup> jour de mars 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660321.LCM10.MOUL.a'>Lettre n° 660321.LCM10.MOUL.a<a href="https://beatricemundo.github.io/lettresmedicis6466/#660321.LCM10.MOUL.a">↑</a></h2><strong> À MONSIEUR DE BELLIEVRE.</strong><discours loc="CathMed" id="660321.LCM10.MOUL.a" date="1566—21mars">
  <p> Monsieur de Bellievre, le Sieur de Grantrye, choisy du Roy Monsieur mon filz et de moy, par vostre advis, pour servir aux Grisons, s'en va depesché à ceste fin, avecques charge prendre de vous les principaulx advis et memoires necessaires à ceste negociation, ainsy que le Roy mondict filz vous escript. Dont je vous prie sy bien le pourveoir et instruire qu'il y puisse faire tant meilleur devoir. Il aura besoing des traictez, estat desdicts Grisons et autres pappiers servans et concernans les denyers deubz par delà, dont vous le sçaurez bien accomodder et tellement l'advertyr, que le mesnaige y soyt fait, comme nous le desirons. Pryant Dieu, Monsieur de Bellievre, vous avoir en sa garde.</p>
  <p> Escript à Moulins, le <hi style="font-variant: small-caps">xxi</hi><sup><small>e</small></sup> jour de mars 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660321.LCM10.MOUL.b'>Lettre n° 660321.LCM10.MOUL.b<a href="https://beatricemundo.github.io/lettresmedicis6466/#660321.LCM10.MOUL.b">↑</a></h2><strong> À MONSIEUR DE BELLIEVRE.</strong><discours loc="CathMed" id="660321.LCM10.MOUL.b" date="156621mars">
  <p> Monsieur de Bellievre, le sieur de Grantrye est despesché pour aller resider aux Grisons et là tenir main que les choses y passent avecques le bon et utille regard necessaire au bien du service du Roy Monsieur mon filz. En quoy vostre advis et bon conseil servira beaucoup, pour la cognoissance grande que vous avez des affaires de delà. Il sera par delà au plus tost qu'il pourra. Vous adviserez s'il sera à propos que l'argent que l'on y envoye presentement y soit payé et distribué en sa presence, affin que toutes choses y passent tant plus fidellement et avecques le soing et le mesnage que requiert le service du Roy mondict filz, affin d'y faire pour le myeulx. Priant Dieu, Monsieur de Bellievre, vous avoir en sa garde.</p>
  <p> Escript à Mollins, le <hi style="font-variant: small-caps">xxi</hi><sup><small>e</small></sup> jour de mars 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660327.LCM10.MARI'>Lettre n° 660327.LCM10.MARI<a href="https://beatricemundo.github.io/lettresmedicis6466/#660327.LCM10.MARI">↑</a></h2><strong> À MONSIEUR DE BELLIEVRE.</strong><discours loc="CathMed" id="660327.LCM10.MARI" date="156627mars">
  <p> Monsieur de Bellyevre, le Roy Monsieur mon filz, satisfaict à vostre premiere lettre et vous advertist de ce qui a esté faict pour vous faire secourir et accommodder des denyers qui vous avoient esté promis, aussi son intention sur les autres choses contenues en vostredicte despesche; de sorte que je n'ay que y adjouster, sinon vous prier faire tout ce que vous pourrez à ce que ceste ligue du Pappe n'aille pas plus avant, et aussi que les Grisons ne commancent à faire ce tort à nostre commune amytié et alliance que de laisser passer des lansquenetz par leur pays, pour aller au service d'autre prince, de peur que la consequence ne leur en soyt à l'advenir trop dommageable, et continuer à souvent me faire sçavoir de voz nouvelles. Pryant Dieu, Monsieur de Bellyevre, vous avoir en sa saincte garde.</p>
  <p> Escript à Maringues, le <hi style="font-variant: small-caps">xxvii</hi><sup><small>e</small></sup> jour de mars 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660400.LCM10.SL'>Lettre n° 660400.LCM10.SL<a href="https://beatricemundo.github.io/lettresmedicis6466/#660400.LCM10.SL">↑</a></h2><strong> À MA TANTE [MADAME LA DUCHESSE DE FERRARE.]</strong><discours loc="CathMed" id="660400.LCM10.SL" date="[1566—Avril]">
  <p> <rs type="personne-famillepouvoir">Madame ma tante</rs>, <rs type="passage-famillepouvoir">s'en allant <rs type="personne-pouvoir">Mons<sup><small>r</small></sup> le Conestable</rs>, je vous ay bien voullu escrire ce mot, pour vous prier le vouloir croire d'un propos que je luy ay chargé vous tenir touchant le mariage de <rs type="personne-famillepouvoir">ma cousine vostre fille</rs> à <rs type="personne-pouvoir">Mons<sup><small>r</small></sup> de Nemours</rs>, que <rs type="personne-famillepouvoir">le Roy mon filz</rs> a si agreable pour lui estre tous deux parens si proches, et principalement <rs type="personne-famillepouvoir">Madame de Guise</rs>, qu'i luy donne cent mille francs, affin que son mariage demeure et ses enfans; et encore que vous ne soyez icy presente, je prendray si bien garde, et <rs type="personne-famillepouvoir">le Roy mon filz</rs> aussi, à son contract de mariage, qu'il n'y aura rien contre ses enfans et sera si advantageux pour elle, ceux qu'elle a et qu'elle aura ci-après, que vous aurez occasion de vous y contenter, et incontinent qu'il sera passé, on le vous envoyera; et encore vous verrez ces articles avant que rien soyt passé, pour en mander vostre volunté</rs>. <rs type="passage-pouvoir">J'ay prié aussi <rs type="personne-famillepouvoir">Monsieur le Connestable</rs> vous parler touchant quelques ministres que vous avez auprès de vous, m'asseurant que vous aimez tant les eedictz et ordonnances du <rs type="personne-famillepouvoir">Roy mon filz</rs>, que vous voudrez estre la premiere à monstrer exemple aux aultres</rs>. Et pour ce qu'il vous dira toutes cesdictes nouvelles, je feray fin, priant Dieu vous donner longue vie en santé.</p>
  <p> <rs type="personne-famillepouvoir">Vostre entierement bonne niepce</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660402.LCM10.CLFE'>Lettre n° 660402.LCM10.CLFE<a href="https://beatricemundo.github.io/lettresmedicis6466/#660402.LCM10.CLFE">↑</a></h2><strong> À MONSIEUR DE BELLIEVRE.</strong><discours loc="CathMed" id="660402.LCM10.CLFE" date="15662avril">
  <p> Monsieur de Bellievre, je n'ay pas grande chose à respondre à voz lettres du <hi style="font-variant: small-caps">xxiiii</hi><sup><small>e</small></sup> de mars, synon que le plus grand plaisir que je puisse avoir c'est d'entendre que vous donniez là si bon ordre que les choses y puissent estre remises en bon chemin requis et necessaire au bien des affaires du Roy Monsieur mon filz, departant et employant les deniers y envoyez si à propoz et si utillement, que la devotion de ceste nation-là puisse d'autant mieulx estre fortiffiée envers nous, et surtout pour empescher les menées des ambassadeurs du Pappe et de Millan, où il fault que tous les bons serviteurs facent tout devoir; continuant à nous faire part de ce qui s'offrira. Je vous envoye ung pacquet addressant au sieur Des Landes, qui est près de l'empereur, auquel je vous prie le faire tenir le plus tost que vous pourrez. Priant Dieu, Monsieur de Bellievre, vous avoir en sa garde.</p>
  <p> Escript à Clermont, le <hi style="font-variant: small-caps">ii</hi><sup><small>e</small></sup> jour d'apvril 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660402.LCM02.CLFE.a'>Lettre n° 660402.LCM02.CLFE.a<a href="https://beatricemundo.github.io/lettresmedicis6466/#660402.LCM02.CLFE.a">↑</a></h2><strong> À TRÈS HAULTE, TRÈS EXCELLENTE PRINCESSE, NOSTRE TRÈS CHÈRE ET TRÈS AMÉE SOEUR ET COUSINE LA ROYNE D'ANGLETERRE.</strong><discours loc="CathMed" id="660402.LCM02.CLFE.a" date="1566—2avril">
  <p> <rs type="personne-pouvoir">Très haute et très excellente princesse, nostre très chère et amée seur et cousine</rs>, salut. <rs type="passage-pouvoir">Envoyant <rs type="personne-famillepouvoir">le Roy nostre très cher seigneur et filz</rs> <rs type="personne-pouvoir">le sieur de la Forest, son conseiller et maistre d'hostel ordinaire présent porteur</rs>, près de vous pour y résider <rs type="personne-pouvoir">son ambassadeur</rs>, nous lui avons donné charge vous dire et faire entendre de nostre part quelle est l'affection particulière que nous vous portons et le désir non moins grand de voir continuer la vostre envers le filz et la mère, desquelz vous pouvez faire estat, comme de voz meilleurs et plus chers amis, ainsy que vous cognoistrez à toutes occasions qui se présenteront pour vostre bien, grandeur et contentement, vous priant, tant et si affectueusement que faire pouvons, le vouloir sur ce croire et adjouster foy à tout ce qu'il vous dira de nostre part, tout ainsi que vous feriez à nous mesme</rs>, priant Dieu, <rs type="personne-pouvoir">très haulte et très excellente princesse, nostre très chère et très amée seur et cousine</rs>, vous avoir en sa saincte et digne garde.</p>
  <p> Escript a Clermont, le <hi style="font-variant: small-caps">ii</hi><sup><small>e</small></sup> jour d'avril 1566.</p>
  <p> <rs type="personne-pouvoir">Vostre bonne seur et cousine</rs>, <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660402.LCM02.CLFE.b'>Lettre n° 660402.LCM02.CLFE.b<a href="https://beatricemundo.github.io/lettresmedicis6466/#660402.LCM02.CLFE.b">↑</a></h2><strong> À M. LE CHANCELLIER DE L'HOSPITAL.</strong><discours loc="CathMed" id="660402.LCM02.CLFE.b" date="1566—2avril">
  <p> Monsieur le Chancellier, j'ay faict expédier à ceulx de St Jehan de Luz la confirmation de leurs privileges et les leur ay faict augmenter jusques à neuf années, comme vous verrez plus amplement par les patentes que ces porteurs vous présenteront poup eslre scellees, vous priant de les despécher le plus tost qu'il vous sera possible; car ilz sont depuis environ Moulins à la poursuite, et vous sçavez qu'estans de si loing ilz n'ont pas besoing de long séjour; en quoi m'asseurant que me satisferez, je prie Dieu, Monsieur le Chancellier, qu'il vous aict en sa saincte et digne garde. Escript a Clermont, le <hi style="font-variant: small-caps">ii</hi><sup><small>e</small></sup> jour d'avril 1566.</p>
  <p> La bien vostre,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660408.LCM02.CODA.a'>Lettre n° 660408.LCM02.CODA.a<a href="https://beatricemundo.github.io/lettresmedicis6466/#660408.LCM02.CODA.a">↑</a></h2><strong> À MA COUSINE MADAME LA CONESTABLE.</strong><discours loc="CathMed" id="660408.LCM02.CODA.a" date="1566—8avril">
  <p> <rs type="personne-famillepouvoir">Ma cousine</rs>, <rs type="passage-pouvoir">comme vous verrez par la lettre que <rs type="personne-famillepouvoir">le Roy monsieur mon filz</rs> vous escript présentement, nous avons advisé, pour empescher que les parens de <rs type="personne-pouvoir">la fille du feu trésorier Picart</rs> ne la marient contre son gré et selon leurs passions et affections particullieres, de vous prier estre contante de la recevoir avec vous, où elle sera bien heureuse de prendre une si bonne nourriture que celle que lui donnerez, et dont tous sesdictz parens auront occasion de s'en sentir bien honorez; par quoi, <rs type="personne-famillepouvoir">ma cousine</rs>, vous ne ferez difficulté de la prendre, ainsy que ledict <rs type="personne-famillepouvoir">sieur Roy mon filz et moy</rs> désirons bien fort, et en quoy vous ferez chose qui nous sera bien agréable</rs>; suppliant le Createur vous donner, <rs type="personne-famillepouvoir">ma cousine</rs>, ce que désirez.  Escript à Cosne en Bourbonnois, le <hi style="font-variant: small-caps">viii</hi><sup><small>e</small></sup> jour de avril 1566. <hi style="font-variant: small-caps">Caterine</hi>.</p>
</discours>


</article><article><h2 id='660408.LCM02.CODA.b'>Lettre n° 660408.LCM02.CODA.b<a href="https://beatricemundo.github.io/lettresmedicis6466/#660408.LCM02.CODA.b">↑</a></h2><strong> À MONSIEUR DE FOURQUEVAULX.</strong><discours loc="CathMed" id="660408.LCM02.CODA.b" date="1566—8avril">
  <p> Monsieur de Forquevauls, vous entendrez par la lettre que le Roy monsieur mon fils vous escrit les fascheuses nouvelles que nous avons euës d'Escosse1 que je n'ay pas ouies qu'avec un très grand ennuy, comme vous pouvez penser, ne pouvant croire néantmoins qu'elles ne soient desjà allées jusques là par autre voye que la nostre, ce que je vous prie mettre peine de sçavoir pour m'en advertir, et comme le Roy Catholicque monsieur mon beau-fils les rescevra, affin que je puisse tant mieulxme resouldre en l'espérance qu'il y a au bien que je désire à ladicte dame royne d'Escosse. Je vous envoye une lettre que j'escrips à la Royne Catholicque ma fille, par laquelle je remets sur vous a lui faire part de la nouvelle que nous en avons eue et n'ay au demeurant de quoy vous faire plus longue lettre, sinon pour vous prier me tenir plus souvent advertie de ce qui surviendra par dela et mesmes si, depuis le partement du sieur de Villeroy que j'attends d'heure à autre, il sera rien venu du costé de l'Empereur. Priant Dieu, Monsieur de Forquevauls, vous avoir en sa saincte et digne garde. Escript à Cosne, le <hi style="font-variant: small-caps">viii</hi><sup><small>e</small></sup> jour d'apvril 1566.</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='660410.LCM10.LACL'>Lettre n° 660410.LCM10.LACL<a href="https://beatricemundo.github.io/lettresmedicis6466/#660410.LCM10.LACL">↑</a></h2><strong> À MONSIEUR DE BELLIEVRE.</strong><discours loc="CathMed" id="660410.LCM10.LACL" date="156610avril">
  <p> Monsieur de Bellievre, je m'esbahye bien que Stoker ne feust desjà près de vous pour, avecques vous, regarder à tant plus tost me satisfaire sur ce que je desire et attends de luy; dont ce me sera plaisir d'entendre au plus tost des nouvelles, et aussy du recullement des debtes, affin que ayons meilleur moyen de satisfaire aux aultres choses plus urgentes et pressées. Et sy quant et quant vous poviez ameyner ceulx de Berne à plus doulces conditions, vous n'auriez pas mal enfourné vostre negociation. Qui est tout ce que j'ay à vous dire pour le present, sinon que j'esperé qu'il n'y aura point de faulte au payement de ce qui est promys par delà pour ce prochain moys de may. Nous achemynons présentement vers Paris, où toutes comoditez seront plus à propoz. Pryant Dieu, Monsieur de Bellievre, vous avoir en sa garde.</p>
  <p> Escript à La Guierche, le <hi style="font-variant: small-caps">x</hi><sup><small>e</small></sup> jour d'apvril 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660412.LCM02.LACL.a'>Lettre n° 660412.LCM02.LACL.a<a href="https://beatricemundo.github.io/lettresmedicis6466/#660412.LCM02.LACL.a">↑</a></h2><strong> À MONSIEUR DE GORDES.</strong><discours loc="CathMed" id="660412.LCM02.LACL.a" date="1566—12avril">
  <p> Monsieur de Gordes, nous avons esté bien ayses d'avoir entendu ainsi particulièrement par le sieur de Chastellar ce qui s'est passé à la tenue des Estatz de Daulphiné et actendons ceulx qui sont depputez pour en venir faire les remonstrances, ausquelz le Roy monsieur mon fils et moy sçaurons bien respondre comme il faut en telles occasions, vous priant de ne vous mectre en aulcune peyne et croyre que, ayant comme vous avez ledict sieur Roy mon filz et moy de vostre costé, vous ne devez rien craindre de toutes les menées et pratiques que l'on pourroit faire pour vous cuyder fascher, contynuant tousjours à bien servir, comme vous faictes. Et sur ce je supplieray le Créateur vous donner, Monsieur de Gordes, ce que désirez. Escript à La Charité, ce <hi style="font-variant: small-caps">xii</hi><sup><small>e</small></sup> jour de avril 1566.</p>
  <p> <hi style="font-variant: small-caps">Caterine</hi>.</p>
  <p> Quant au faict des réparations et advitaillemens nécessaires aux chasteaux de Chateau-Daulphin, Exilles et Brianson, dont nous a faict instance, de vostre part, ledict Chastellar, nous avons remys à y pourvoir à nostre prochain sesjour de St-Maur; parquoy nous ne vous y pouvons encores pour ceste heure donner aultre résolution.</p>
</discours>


</article><article><h2 id='660412.LCM02.LACL.b'>Lettre n° 660412.LCM02.LACL.b<a href="https://beatricemundo.github.io/lettresmedicis6466/#660412.LCM02.LACL.b">↑</a></h2><strong> À MESSIEURS LES PREVOST DES MARCHANS ET ESCHEVINS DE LA VILLE DE PARIS.</strong><discours loc="CathMed" id="660412.LCM02.LACL.b" date="1566—12avril">
  <p> Messieurs, ayant considéré ce que vous escripvez du dommage que pourroit apporter au publicq la si prompte publication du descry des monnoyes estrangères, pour lequel avoient esté envoyées lettres patentes du Roy monsieur mon filz, je le lui ay faict entendre et à son conseil, qui a trouvé bon en surceoir la publication jusques à ce que par luy autrement en soit ordonné, et présentementen sont envoyées autres lettres patentes aux généraulx des monnoyes, qui ne fauldront d'ensuivre en cela son intention, qui ne tend à autre fin qu'au bien de ses subjectz et soullagement d'iceulxet m'avez faict plaisir de m'en escripre, commeont faict de leur part ceulx de la Court de Parlement, les advis desquelz et vostre seront tousjours agréables et retenuz du filz et de la mère, qui espèrentvous revoir bien tost. Il vous escript présentementpourvous trouver à la procession qu'il mande estre faicte par de là pour rendre graces à Dieu de la grossesse de la Royne Catholicquemadame ma fille, qui sera nouvelle, je m'asseure, que ne vous sera désagréable. Priant Dieu, Messieurs, vous avoir en sa garde.</p>
  <p> Escript à la Charité, le <hi style="font-variant: small-caps">xii</hi><sup><small>e</small></sup> jour d'avril 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660413.LCM10.LACL'>Lettre n° 660413.LCM10.LACL<a href="https://beatricemundo.github.io/lettresmedicis6466/#660413.LCM10.LACL">↑</a></h2><strong> À MONSIEUR DE BELLIEVRE.</strong><discours loc="CathMed" id="660413.LCM10.LACL" date="156613avril">
  <p> Monsieur de Bellievre, j'ay receu vostre lettre du <hi style="font-variant: small-caps">iiii</hi><sup><small>e</small></sup> de ce moys avecques le pacquet d'Auguste que m'avez envoyé; à quoy l'evesque de Rennes, porteur de la presente, fera responce. Ayant au demourant bien cogneu par vostredicte lettre que vous n'avez pas encores trouvé gueres meilleure esperance en l'occasion qui vous a mené à Berne, dont je suis actendant des nouvelles. Et cependant, ne vous feray plus longue lettre, remectant le surplus surcedict porteur. Pryant Dieu, Monsieur Bellievre, vous avoir en sa garde.</p>
  <p> Escript à La Charité, le <hi style="font-variant: small-caps">xiii</hi><sup><small>e</small></sup> jour d'apvril 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660419.LCM10.SL'>Lettre n° 660419.LCM10.SL<a href="https://beatricemundo.github.io/lettresmedicis6466/#660419.LCM10.SL">↑</a></h2><strong> À MONSIEUR DE BELLIEVRE.</strong><discours loc="CathMed" id="660419.LCM10.SL" date="156619avril">
  <p> Monsieur de Bellievre, le Roy Monsieur mon filz vous renvoye La Brethonniere et par luy vous escript son intention sur le faict de Berne, dont je ne m'estendray plus avant, m'asseurant que vous n'y obmectrez ryens. Quant au faict des deniers, d'autant que ceulx des finances se sont tous desjà acheminez vers Paris, je leur ay en toute dilligence envoyé la lettre que m'en avez escripte, affin qu'ilz la considerent, et donnent promptement ordre à ce qui y est sur ce necessaire, desirant que cependant vous faictes ce que vous pourrez, de sorte que nous avons du reculler, pour le moings, une partie desdicts deniers à l'année qui vient, au moings jusques à deux cens mille livres, qui sera ung service faict fort à propoz. Priant Dieu, Monsieur de Bellievre, vous avoir en sa saincte garde.</p>
  <p> Le <hi style="font-variant: small-caps">xix</hi><sup><small>e</small></sup> jour d'avril 1566.</p>
  <p> <hi style="font-variant: small-caps">Caterine</hi>.</p>
  <p> <hi style="font-variant: small-caps">De l'Aubespine</hi>.</p>
</discours>


</article><article><h2 id='660500.LCM10E.SL'>Lettre n° 660500.LCM10E.SL<a href="https://beatricemundo.github.io/lettresmedicis6466/#660500.LCM10E.SL">↑</a></h2><strong> À MA COUSINE MADAME LA CONESTABLE.</strong><discours loc="CathMed" id="660500.LCM10E.SL" date="[1566Mai]">
  <p> <rs type="personne-famillepouvoir">Ma cousine</rs>, <rs type="passage-pouvoir"><rs type="personne-famillepouvoir">le Roy mon fils</rs> envoye <rs type="personne-pouvoir">cet pourteur</rs> pour fayre entendre à <rs type="personne-famillepouvoir">Monsieur le Conestable et à vous</rs> coment yl a pieu à Dieu prandre <rs type="personne-pouvoir">le conte de Tende</rs>, et qu'il a baillé au conte de Sommerive tous ces aytas, et ausi pour vous prier toudeus de volouir prandre pasienment cete mort, veu qu'il a vequeu longuement et en bon serviteur de cete couronne, et ausi que la fascherie nuirèt à vostre santé et à <rs type="personne-famillepouvoir">sele de Monsieur le Conestable</rs> : qui me fayst vous prier de volouir a ystre si sage, que ne luy donnyés aucasyon de s'an ennuyer davantage</rs>. <rs type="passage-famillepouvoir">Et pour l'esperance qu j'é de vous voyr byen tot. et ausi que <rs type="personne-pouvoir">le marquis de Vilars</rs> vous aycript byen au long</rs>, ne vous fayré plus longue letre, priant Dyeu vous donner cet que desirés.</p>
  <p> <rs type="personne-famillepouvoir">Vostre bonne cousine</rs>,</p>
  <p> <hi style="font-variant: small-caps">Caterine</hi>.</p>
</discours>


</article><article><h2 id='000015.LCM10.SL'>Lettre n° 000015.LCM10.SL<a href="https://beatricemundo.github.io/lettresmedicis6466/#000015.LCM10.SL">↑</a></h2><strong> À MA COUSINE MADAME LA CONNESTABLE.</strong><discours loc="CathMed" date="15–">
  <p> <rs type="personne-famillepouvoir">Ma cousine</rs>, <rs type="passage-pouvoir">je vous ay escript à ce matin toutes les novelles que je savois et depuis j'ay receu des lettres de <rs type="personne-famillepouvoir">Monsieur le connestable</rs> et ung petit pacquet pour vous, que je vous envoye. Ilz sont de plus vieil datte que ce que je vous ay mandé, car le poste a esté prins des Bourguignons. Si vous voulez escrire et m'envoyer vos lettres, je les feray tenir bien surement</rs>. <rs type="passage-famillepouvoir">En atandant que vous me viendrez voir</rs>, je prie Dieu, <rs type="personne-famillepouvoir">ma cousine</rs>, vous faire si sayne, que ce soit bien tost.</p>
  <p> 
<p hand="Cath"><rs type="personne-famillepouvoir">Vostre bonne cousine et commere</rs>,</p>
  <p> <hi style="font-variant: small-caps">Caterine</hi></p>.</p>
  <p> <rs type="passage-famillepouvoir">Je vous prie me renvoyer la lettre que m'escript <rs type="personne-famillepouvoir">Monsieur le Connestable</rs> et celle que vous luy escrirés demain au matin</rs>.</p>
</discours>


</article>



</section>
    <footer>
    <hr>
    <h3>À propos</h3>
    Ce site web, élaboré dans le cadre du projet de recherche mémoire de master de Beatrice Mundo, répertorie les lettres rédigées par Catherine de Médicis lors de son grand tour de France avec Charles IX entre 1564 et 1566. Il s'inscrit également dans le <a href="https://digis.hypotheses.org/la-gs-et-le-gp">Graduate Program DIGIS (Digital Studies and Innovation for Smart-Cities)</a> ainsi que dans le mémoire du <a href="https://lscn.hypotheses.org/">Master en Littérature, Savoirs et Culture numérique (LSCN)</a> de Beatrice Mundo, encadré par Caroline Trotot, à l’Université Gustave Eiffel.<br>Ce projet met en évidence la corrélation entre l'itinéraire géographique représenté par le grand tour, illustré dans <a href="https://citedesdames.github.io/de-ville-en-ville/?site=0/">une carte interactive</a> réalisée en collaboration entre <a href='https://citedesdames.hypotheses.org/a-propos'>le programme de recherche « Cités des dames, créatrices dans la cité »</a> et <a href='https://cour-de-france.fr/?lang=fr'>Cour de France.fr</a>, et le parcours reconstitué par les lettres de la correspondance.
    <br><br>Illustration&nbsp;: Atelier de François Clouet, <em><a href="https://libsvcs-1.its.yale.edu/strawberryhill/oneitem.asp?id=140/">Portrait of Catherine de Medici and her Children</a></em>, Strawberry Hill Collection, Yale University<br>
    Code de ce site disponible sous licence libre MIT <a href="https://github.com/beatricemundo/lettresmedicis6466">sur GitHub</a>, hébergé par GitHub Pages.
    </footer>
</body>
</html>
